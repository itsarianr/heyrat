{
  "id": "ghazal",
  "title": "غزلیات",
  "poet": {
    "id": "hafez",
    "name": "حافظ"
  },
  "sections": [
    {
      "id": "section1",
      "title": "غزل شمارهٔ ۱",
      "couplets": [
        [
          "اَلا یا اَیُّهَا السّاقی اَدِرْ کَأسَاً و ناوِلْها",
          "که عشق آسان نمود اوّل ولی افتاد مشکل‌ها"
        ],
        [
          "به بویِ نافه‌ای کآخِر صبا زان طُرّه بُگشاید",
          "ز تابِ جَعدِ مشکینش چه خون افتاد در دل‌ها"
        ],
        [
          "مرا در منزلِ جانان چه امنِ عیش، چون هر دَم",
          "جَرَس فریاد می‌دارد که بَربندید مَحمِل‌ها"
        ],
        [
          "به مِی سجّاده رنگین کُن گَرَت پیرِ مُغان گوید",
          "که سالِک بی‌خبر نَبْوَد ز راه و رسمِ منزل‌ها"
        ],
        [
          "شبِ تاریک و بیمِ موج و گِردابی چنین هایل",
          "کجا دانند حالِ ما سبک‌بارانِ ساحل‌ها؟"
        ],
        [
          "همهْ کارم ز خودکامی به بدنامی کشید آخر",
          "نهان کِی مانَد آن رازی کَزو سازند مَحفل‌ها؟"
        ],
        [
          "حضوری گر همی خواهی از او غایب مشو حافظ",
          "مَتیٰ ما تَلْقَ مَنْ تَهْویٰ دَعِ الدُّنْیا وَ اَهْمِلْها"
        ]
      ]
    },
    {
      "id": "section2",
      "title": "غزل شمارهٔ ۲",
      "couplets": [
        [
          "صلاحِ کار کجا و منِ خراب کجا؟",
          "ببین تفاوتِ رَه کز کجاست تا به کجا"
        ],
        [
          "دلم ز صومعه بگرفت و خِرقِهٔ سالوس",
          "کجاست دِیرِ مُغان و شرابِ ناب کجا؟"
        ],
        [
          "چه نسبت است به‌ رِندی صَلاح و تقوا را؟",
          "سماعِ وَعظ کجا نغمهٔ رَباب کجا؟"
        ],
        [
          "ز رویِ دوست دلِ دشمنان چه دریابد؟",
          "چراغِ مُرده کجا؟ شمعِ آفتاب کجا؟"
        ],
        [
          "چو کُحلِ بینشِ ما خاکِ آستانِ شماست",
          "کجا رَویم بفرما ازین جناب، کجا؟"
        ],
        [
          "مَبین به سیبِ زَنَخدان که چاه در راه است",
          "کجا همی‌ رَوی ای دل بدین شتاب کجا؟"
        ],
        [
          "بِشُد! که یادِ خوشش باد روزگارِ وصال",
          "خود آن کِرِشمه کجا رفت و آن عِتاب کجا؟"
        ],
        [
          "قرار و خواب ز حافظ طمع مدار ای دوست",
          "قرار چیست صبوری کدام و خواب کجا؟"
        ]
      ]
    },
    {
      "id": "section3",
      "title": "غزل شمارهٔ ۳",
      "couplets": [
        [
          "اگر آن تُرکِ شیرازی به‌‌ دست‌ آرَد دلِ ما را",
          "به خال هِندویَش بَخشَم سَمَرقند و بُخارا را"
        ],
        [
          "بده ساقی مِیِ باقی که در جَنَّت نخواهی یافت",
          "کنارِ آبِ رُکناباد و گُل‌گَشتِ مُصَلّا را"
        ],
        [
          "فَغان! کاین لولیانِ شوخِ شیرین‌کارِ شهرآشوب",
          "چُنان بُردند صبر از دل که تُرکان خوانِ یَغما را"
        ],
        [
          "ز عشقِ ناتمامِ ما جمالِ یار مُستَغنی‌ است",
          "به آب و رنگ و خال و خط چه حاجت رویِ زیبا را؟"
        ],
        [
          "مَن از آن حُسنِ روزاَفزون که یوسُف داشت دانستم",
          "که عشق از پردهٔ عِصمت بُرون آرَد زُلِیخا را"
        ],
        [
          "اگر دشنام فرمایی و گَر نفرین دعا گویم",
          "جوابِ تلخ می‌زیبَد لبِ لَعلِ شِکرخا را"
        ],
        [
          "نصیحت گوش کن جانا که از جان دوست‌تر دارند",
          "جوانانِ سعادتمند پندِ پیرِ دانا را"
        ],
        [
          "حَدیث از مُطرب و مِی گو و رازِ دَهر کمتر جو",
          "که کس نَگشود و نَگشاید به حکمت این مُعمّا را"
        ],
        [
          "غزل گفتی و دُر سُفتی بیا و خوش بخوان حافظ",
          "که بر نظمِ تو اَفشانَد فَلَک عِقد ثُریّا را"
        ]
      ]
    },
    {
      "id": "section4",
      "title": "غزل شمارهٔ ۴",
      "couplets": [
        [
          "صبا به لُطف بگو آن غزالِ رَعنا را",
          "که سَر به کوه و بیابان تو داده‌ای ما را"
        ],
        [
          "شِکر فُروش که عُمرَش دراز باد چرا",
          "تَفَقُّدی نَکُنَد طوطیِ شِکرخا را؟"
        ],
        [
          "غرورِ حُسنت اجازَت مَگَر نداد اِی گُل",
          "که پُرسِشی نکُنی عَندَلیب شیدا را؟"
        ],
        [
          "به خُلق و لطف توان کرد صیدِ اهلِ نظر",
          "به بند و دام نگیرند مرغِ دانا را"
        ],
        [
          "ندانم از چه سبب رنگِ آشنایی نیست",
          "سَهی‌قَدانِ سیَه‌‌چشمِ ماه‌سیما را"
        ],
        [
          "چو با حبیب نِشینی و باده پِیمایی",
          "به یاد دار مُحِبّانِ بادپیما را"
        ],
        [
          "جُز این قَدَر نَتوان گفت در جَمالِ تو عیب",
          "که وضع مِهر و وفا نیست رویِ زیبا را"
        ],
        [
          "در آسمان نه عجب گَر به گفتهٔ حافظ",
          "سُرودِ زُهره به رقص آورد مسیحا را"
        ]
      ]
    },
    {
      "id": "section5",
      "title": "غزل شمارهٔ ۵",
      "couplets": [
        [
          "دل می‌رود ز دستم صاحب‌دلان خدا را",
          "دردا که راز پنهان خواهد شد آشکارا"
        ],
        [
          "کشتی‌شکستگانیم ای بادِ شُرطِه برخیز",
          "باشد که باز بینم دیدارِ آشنا را"
        ],
        [
          "ده‌روزه مِهرِ گردون افسانه است و افسون",
          "نیکی به جای یاران فرصت شمار یارا"
        ],
        [
          "در حلقهٔ گُل‌ و مُل خوش خواند دوش بلبل",
          "هاتِ الصَّبُوحَ هُبّوا یا ایُّها السُّکارا"
        ],
        [
          "ای صاحبِ کرامت شُکرانهٔ سلامت",
          "روزی تَفَقُّدی کن درویشِ بی‌نوا را"
        ],
        [
          "آسایشِ دو گیتی تفسیرِ این دو حرف است",
          "با دوستان مُرُوَت با دشمنان مُدارا"
        ],
        [
          "در کویِ نیک‌نامی ما را گذر ندادند",
          "گر تو نمی‌پسندی تغییر کن قضا را"
        ],
        [
          "آن تَلخ‌وَش که صوفی اُم‌ُّالخَبائِثَش خواند",
          "اَشهیٰ لَنا و اَحلیٰ مِن قُبلَةِ العَذارا"
        ],
        [
          "هنگامِ تنگ‌دستی در عیش کوش و مستی",
          "کاین کیمیایِ هستی قارون کند گدا را"
        ],
        [
          "سرکش مشو که چون شمع از غیرتت بسوزد",
          "دلبر که در کفِ او موم است سنگِ خارا"
        ],
        [
          "آیینهٔ سِکَندر جامِ مِی است بنگر",
          "تا بر تو عرضه دارد احوالِ مُلکِ دارا"
        ],
        [
          "خوبان پارسی‌گو بخشندگانِ عمرند",
          "ساقی بده بشارت رندانِ پارسا را"
        ],
        [
          "حافظ به خود نپوشید این خرقهٔ مِی‌ْآلود",
          "ای شیخِ پاک‌دامن معذور دار ما را"
        ]
      ]
    },
    {
      "id": "section6",
      "title": "غزل شمارهٔ ۶",
      "couplets": [
        [
          "به مُلازِمانِ سلطان، که رساند این دعا را؟",
          "که به شُکرِ پادشاهی، زِ نظر مَران گدا را"
        ],
        [
          "ز رقیبِ دیوسیرت، به خدای خود پناهم",
          "مَگَر آن شهابِ ثاقِب مددی دهد، خدا را!"
        ],
        [
          "مُژِه‌یِ سیاهت اَرْ کرد به خونِ ما اشارت",
          "ز فریبِ او بیندیش و غلط مکن، نگارا"
        ],
        [
          "دلِ عالمی بِسوزی چُو عِذار بَرفُروزی",
          "تو از این چه سود داری، که نمی‌کنی مدارا؟"
        ],
        [
          "همه‌شب در این اُمیدم که نسیمِ صبحگاهی",
          "به پیام آشنایان، بنوازد آشنا را"
        ],
        [
          "چه قیامت است جانا، که به عاشقان نمودی؟",
          "دل و جان فدای رویت، بِنَما عِذار ما را"
        ],
        [
          "به خدا، که جرعه‌ای دِه تو به حافظِ سحرخیز",
          "که دعایِ صبحگاهی، اثری کند شما را"
        ]
      ]
    },
    {
      "id": "section7",
      "title": "غزل شمارهٔ ۷",
      "couplets": [
        [
          "صوفی بیا که آینه صافیست جام را",
          "تا بنگری صفای مِی لِعْل‌فام را"
        ],
        [
          "رازِ درونِ پرده زِ رندانِ مَست پُرس",
          "کاین حال نیست زاهدِ عالی‌مقام را"
        ],
        [
          "عَنقا شکارِ کَس نَشَوَد دام بازچین",
          "کآنجا همیشه باد به دست است، دام را"
        ],
        [
          "در بَزمِ دُوْر، یک‌دو قدح درکش و برو",
          "یعنی طمع مَدار وصالِ مُدام را"
        ],
        [
          "ای دل شَباب رفت و نچیدی گلی زِ عِیش",
          "پیرانه‌ سَر مکن هنری ننگ و نام را"
        ],
        [
          "در عِیشِ نقد کوش که چون آبخور نماند",
          "آدمْ بِهِشتْ، روضهٔ دارُالسَلام را"
        ],
        [
          "ما را بر آستانِ تو بس حقِ خدمت است",
          "ای خواجه بازبین به تَرَحُّم غُلام را"
        ],
        [
          "حافظ مریدِ جامِ مِی است ای صبا برو",
          "وز بنده بندگی برسان شیخِ جام را"
        ]
      ]
    },
    {
      "id": "section8",
      "title": "غزل شمارهٔ ۸",
      "couplets": [
        [
          "ساقیا برخیز و دَردِه جام را",
          "خاک بر سر کن غمِ ایّام را"
        ],
        [
          "ساغرِ مِی بر کَفَم نِه تا ز بَر",
          "بَرکِشَم این دلقِ اَزرَق‌فام را"
        ],
        [
          "گرچه بدنامی‌ست نزد عاقلان",
          "ما نمی‌خواهیم ننگ و نام را"
        ],
        [
          "باده دَردِه چند از این بادِ غرور",
          "خاک بر سر، نفسِ نافرجام را"
        ],
        [
          "دودِ آهِ سینهٔ نالانِ من",
          "سوخت این افسردگانِ خام را"
        ],
        [
          "محرمِ رازِ دلِ شیدایِ خود",
          "کس نمی‌بینم ز خاص و عام را"
        ],
        [
          "با دلارامی مرا خاطر خوش است",
          "کز دلم یک باره بُرد آرام را"
        ],
        [
          "ننگرد دیگر به سرو اندر چمن",
          "هرکه دید آن سروِ سیم‌اندام را"
        ],
        [
          "صبر کن حافظ به سختی روز و شب",
          "عاقبت روزی بیابی کام را"
        ]
      ]
    },
    {
      "id": "section9",
      "title": "غزل شمارهٔ ۹",
      "couplets": [
        [
          "رونق عهد شباب است دگر بُستان را",
          "می‌رسد مژدهٔ گل بلبل خوش‌الحان را"
        ],
        [
          "ای صبا گر به جوانان چمن باز رَسی",
          "خدمت ما برسان سرو و گل و ریحان را"
        ],
        [
          "گر چنین جلوه کند مغبچهٔ باده‌فروش",
          "خاک‌روبِ درِ میخانه کنم مژگان را"
        ],
        [
          "ای که بر مه کشی از عَنبرِ سارا چوگان",
          "مضطرب‌حال مگردان، من سرگردان را"
        ],
        [
          "ترسم این قوم که بر دُردکشان می‌خندند",
          "در سر کار خرابات کنند ایمان را"
        ],
        [
          "یار مردان خدا باش که در کشتی نوح",
          "هست خاکی که به آبی نخرد طوفان را"
        ],
        [
          "برو از خانهٔ گردون به در و نان مطلب",
          "کآن سیه‌کاسه در آخر بِکُشد مهمان را"
        ],
        [
          "هر که را خوابگه آخر مشتی خاک است",
          "گو چه حاجت که به افلاک کشی ایوان را"
        ],
        [
          "ماه کنعانی من! مسند مصر آنِ تو شد",
          "وقت آن است که بدرود کنی زندان را"
        ],
        [
          "حافظا می خور و رندی کن و خوش باش ولی",
          "دام تزویر مکن چون دگران قرآن را"
        ]
      ]
    },
    {
      "id": "section10",
      "title": "غزل شمارهٔ ۱۰",
      "couplets": [
        [
          "دوش از مسجد سویِ میخانه آمد پیرِ ما",
          "چیست یارانِ طریقت بعد از این تدبیرِ ما؟"
        ],
        [
          "ما مریدان روی سویِ قبله چون آریم؟ چون",
          "روی سویِ خانهٔ خَمّار دارد پیرِ ما"
        ],
        [
          "در خراباتِ طریقت ما به هم منزل شویم",
          "کاین‌چنین رفته‌ است در عهدِ ازل تقدیرِ ما"
        ],
        [
          "عقل اگر داند که دل در بندِ زلفش چون خوش است",
          "عاقلان دیوانه گردند از پیِ زنجیرِ ما"
        ],
        [
          "رویِ خوبت آیتی از لطف بر ما کشف کرد",
          "زان زمان جز لطف و خوبی نیست در تفسیرِ ما"
        ],
        [
          "با دلِ سنگینت آیا هیچ درگیرد شبی",
          "آهِ آتشناک و سوزِ سینهٔ شبگیرِ ما؟"
        ],
        [
          "تیرِ آهِ ما ز گردون بگذرد حافظ خموش",
          "رحم کن بر جانِ خود پرهیز کن از تیرِ ما"
        ]
      ]
    },
    {
      "id": "section11",
      "title": "غزل شمارهٔ ۱۱",
      "couplets": [
        [
          "ساقی به نورِ باده برافروز جامِ ما",
          "مطرب بگو که کارِ جهان شُد به کامِ ما"
        ],
        [
          "ما در پیاله عکس رخِ یار دیده‌ایم",
          "ای بی‌خبر ز لَذَّتِ شُربِ مُدامِ ما"
        ],
        [
          "هرگز نمیرد آن که دلش زنده شد به عشق",
          "ثبت است بر جَریدهٔ عالم دوامِ ما"
        ],
        [
          "چندان بُوَد کرشمه و نازِ سَهی‌قدان",
          "کآید به جلوه سروِ صنوبرخَرامِ ما"
        ],
        [
          "ای باد اگر به گُلشنِ اَحباب بُگذری",
          "زِنهار، عَرضه دِه بَرِ جانان پیامِ ما"
        ],
        [
          "گو نامِ ما زِ یاد به عمدا چه می‌بری؟",
          "خود آید آن که یاد نیاری ز نامِ ما"
        ],
        [
          "مستی به چشمِ شاهدِ دلبندِ ما خوش است",
          "زآن رو سپرده‌اند به مستی زمامِ ما"
        ],
        [
          "ترسم که صَرفه‌ای نَبَرَد روزِ بازخواست",
          "نانِ حلالِ شیخ ز آبِ حرامِ ما"
        ],
        [
          "حافظ ز دیده دانهٔ اشکی همی‌فشان",
          "باشد که مُرغِ وصل کُند قصدِ دامِ ما"
        ],
        [
          "دریای اَخضَرِ فَلَک و کَشتی هِلال",
          "هستند غرقِ نعمتِ حاجی‌قوامِ ما"
        ]
      ]
    },
    {
      "id": "section12",
      "title": "غزل شمارهٔ ۱۲",
      "couplets": [
        [
          "ای فروغِ ماهِ حُسن‌، از روی رخشان شما",
          "آبِ‌روی خوبی از چاه زَنَخدان شما"
        ],
        [
          "عزم دیدار تو دارد جانِ بر لب آمده",
          "باز گردد یا برآید؟ چیست فرمان شما؟"
        ],
        [
          "کَس به دور نرگست طرفی نبست از عافیت",
          "بِه که نفروشند مستوری به مستان شما"
        ],
        [
          "بخت خواب‌آلود ما بیدار خواهد شد مگر",
          "زان که زد بر دیده آبی، روی رخشان شما"
        ],
        [
          "با صبا همراه بفرست از رخت گل دسته‌ای",
          "بو که بویی بشنویم از خاک بستان شما"
        ],
        [
          "عمرتان باد و مراد ای ساقیانِ بزمِ جم",
          "گرچه جام ما نشد پُر مِی به دوران شما"
        ],
        [
          "دل خرابی می‌کند، دلدار را آگه کنید",
          "زینهار ای دوستان‌، جان من و جان شما"
        ],
        [
          "کی دهد دست این غرض یا رب که همدستان شوند‌؟",
          "خاطر مجموع ما، زلف پریشان شما"
        ],
        [
          "دور دار از خاک و خون دامن، چو بر ما بگذری",
          "کَاندَر این ره کشته بسیارند، قربان شما"
        ],
        [
          "می‌کند حافظ دعایی، بشنو، آمینی بگو",
          "روزی ما باد لعل شَکَّرافشان شما"
        ],
        [
          "ای صبا با ساکنانِ شهرِ یزد از ما بگو",
          "کِای سر حق‌ناشناسان گوی چوگان شما"
        ],
        [
          "گرچه دوریم از بساط قُرب‌، همّت دور نیست",
          "بندهٔ شاه شماییم و ثناخوان شما"
        ],
        [
          "ای شَهنشاه بلند اختر‌، خدا را همّتی",
          "تا ببوسم همچو اختر خاک ایوان شما"
        ]
      ]
    },
    {
      "id": "section13",
      "title": "غزل شمارهٔ ۱۳",
      "couplets": [
        [
          "می‌دمد صبح و کِلِّه بست سحاب",
          "الصَبوح الصَبوح یا اصحاب"
        ],
        [
          "می‌چکد ژاله بر رخِ لاله",
          "المُدام المُدام یا احباب"
        ],
        [
          "می‌وزد از چمن نسیمِ بهشت",
          "هان، بنوشید دَم به دَم مِیِ ناب"
        ],
        [
          "تخت زُمْرُد زده است گل به چمن",
          "راحِ چون لعلِ آتشین دریاب"
        ],
        [
          "درِ میخانه بسته‌اند دگر",
          "اِفتَتِح یا مُفَتِّح الاَبواب"
        ],
        [
          "لب و دَندانْت را حقوق نمک",
          "هست بر جان و سینه‌هایِ کباب"
        ],
        [
          "این چنین موسِمی عجب باشد",
          "که ببندند میکده به شتاب"
        ],
        [
          "بر رخِ ساقیِ پری پیکر",
          "همچو حافظ بنوش بادهٔ ناب"
        ]
      ]
    },
    {
      "id": "section14",
      "title": "غزل شمارهٔ ۱۴",
      "couplets": [
        [
          "گفتم ای سلطانِ خوبان رحم کن بر این غریب",
          "گفت در دنبالِ دل، رَه گُم کُنَد مسکین غریب"
        ],
        [
          "گفتمش مَگذر زمانی، گفت معذورم بدار",
          "خانه پروردی چه تاب آرد غم چندین غریب"
        ],
        [
          "خفته بر سنجابِ شاهی نازنینی را چه غم؟",
          "گر ز خار و خاره سازد بستر و بالین غریب"
        ],
        [
          "ای که در زنجیرِ زلفت جایِ چندین آشناست",
          "خوش فتاد آن خالِ مشکین بر رخِ رنگین غریب"
        ],
        [
          "می‌نماید عکسِ مِی، در رنگِ رویِ مَه وَشَت",
          "همچو برگِ ارغوان بر صفحهٔ نسرین، غریب"
        ],
        [
          "بس غریب افتاده است آن مور خَط، گِردِ رُخَت",
          "گرچه نَبوَد در نگارستان، خطِ مشکین غریب"
        ],
        [
          "گفتم ای شامِ غریبان طُرِّهٔ شبرنگِ تو",
          "در سحرگاهان حذر کن چون بنالد این غریب"
        ],
        [
          "گفت حافظ آشنایان در مقامِ حیرتند",
          "دور نَبوَد گر نشیند خسته و مسکین غریب"
        ]
      ]
    },
    {
      "id": "section15",
      "title": "غزل شمارهٔ ۱۵",
      "couplets": [
        [
          "ای شاهد قدسی، کِه کَشَد بند نقابت؟",
          "وی مرغ بهشتی، که دهد دانه و آبت؟"
        ],
        [
          "خوابم بشد از دیده در این فکر جگرسوز",
          "کآغوشِ که شد منزل آسایش و خوابت؟"
        ],
        [
          "درویش نمی‌پرسی و ترسم که نباشد",
          "اندیشهٔ آمرزش و پروای ثوابت"
        ],
        [
          "راه دل عشّاق زد آن چشم خماری",
          "پیداست از این شیوه که مست است شرابت"
        ],
        [
          "تیری که زدی بر دلم از غمزه خطا رفت",
          "تا باز چه اندیشه کند رأی صوابت"
        ],
        [
          "هر ناله و فریاد که کردم نشنیدی",
          "پیداست نگارا که بلند است جَنابت"
        ],
        [
          "دور است سر آب از این بادیه، هشدار",
          "تا غول بیابان نفریبد به سرابت"
        ],
        [
          "تا در ره پیری به چه آیین رَوی ای دل",
          "باری به غلط صرف شد ایّامِ شبابت"
        ],
        [
          "ای قصرِ دل‌افروز که منزلگهِ انسی",
          "یا رب مَکُناد آفتِ ایّام، خرابت"
        ],
        [
          "حافظ نه غلامیست که از خواجه گریزد",
          "صلحی کن و بازآ که خرابم ز عِتابت"
        ]
      ]
    },
    {
      "id": "section16",
      "title": "غزل شمارهٔ ۱۶",
      "couplets": [
        [
          "خَمی که ابرویِ شوخِ تو در کمان انداخت",
          "به قصد جانِ منِ زارِ ناتوان انداخت"
        ],
        [
          "نبود نقش دو عالَم، که رنگ الفت بود",
          "زمانه طرح محبّت، نه این زمان انداخت"
        ],
        [
          "به یک کرشمه که نرگس به خودفروشی کرد",
          "فریبِ چشمِ تو صد فتنه در جهان انداخت"
        ],
        [
          "شراب‌خورده و خِوی‌کرده می‌رَوی به چمن",
          "که آبِ روی تو آتش در ارغوان انداخت"
        ],
        [
          "به بزمگاهِ چمن، دوش، مست، بگذشتم",
          "چو از دهانِ تواَم غنچه در گُمان انداخت"
        ],
        [
          "بنفشه طُرِّهٔ مفتول خود گره می‌زد",
          "صبا حکایتِ زلفِ تو در میان انداخت"
        ],
        [
          "ز شَرمِ آن که به روی تو نسبتش کردم",
          "سمن به دستِ صبا، خاک در دهان انداخت"
        ],
        [
          "من از ورع، مِی و مطرب ندیدمی زین پیش",
          "هوای مغبچگانم در این و آن انداخت"
        ],
        [
          "کنون به آبِ میِ لعل، خرقه می‌شویَم",
          "نصیبهٔ ازل از خود نمی‌توان انداخت"
        ],
        [
          "مگر گشایشِ حافظ در این خرابی بود",
          "که بخششِ ازلش، در میِ مغان انداخت"
        ],
        [
          "جهان به کامِ من اکنون شود که دورِ زمان",
          "مرا به بندگیِ خواجهٔ جهان انداخت"
        ]
      ]
    },
    {
      "id": "section17",
      "title": "غزل شمارهٔ ۱۷",
      "couplets": [
        [
          "سینه از آتش دل، در غمِ جانانه بسوخت",
          "آتشی بود در این خانه که کاشانه بسوخت"
        ],
        [
          "تنم از واسطهٔ دوریِ دلبر بگداخت",
          "جانم از آتشِ مهرِ رخِ جانانه بسوخت"
        ],
        [
          "سوزِ دل بین که ز بس آتش اشکم، دلِ شمع",
          "دوش بر من ز سرِ مِهر، چو پروانه بسوخت"
        ],
        [
          "آشنایی نه غریب است که دلسوزِ من است",
          "چون من از خویش برفتم، دلِ بیگانه بسوخت"
        ],
        [
          "خرقهٔ زهدِ مرا، آبِ خرابات ببُرد",
          "خانهٔ عقلِ مرا، آتشِ میخانه بسوخت"
        ],
        [
          "چون پیاله دلم از توبه که کردم بشکست",
          "همچو لاله، جگرم بی می و خُمخانه بسوخت"
        ],
        [
          "ماجرا کم کن و بازآ که مرا مردمِ چشم",
          "خرقه از سر به درآورد و به شکرانه بسوخت"
        ],
        [
          "ترک افسانه بگو حافظ و مِی نوش دمی",
          "که نَخُفتیم شب و شمع به افسانه بسوخت"
        ]
      ]
    },
    {
      "id": "section18",
      "title": "غزل شمارهٔ ۱۸",
      "couplets": [
        [
          "ساقیا آمدنِ عید، مبارک بادت",
          "وان مَواعید که کردی، مَرَواد از یادت"
        ],
        [
          "در شگفتم که در این مدّتِ ایّامِ فراق",
          "برگرفتی ز حریفان دل و دل می‌دادت"
        ],
        [
          "برسان بندگیِ دختر رَز، گو به درآی",
          "که دَم و همّت ما کرد ز بند، آزادت"
        ],
        [
          "شادی مجلسیان در قدم و مقدم توست",
          "جای غم باد، مَر آن دل که نخواهد شادت"
        ],
        [
          "شکر ایزد که ز تاراجِ خزان رخنه نیافت",
          "بوستانِ سمن و سرو و گل و شمشادت"
        ],
        [
          "چشمِ بد دور کز آن تفرقه‌ات بازآورد",
          "طالعِ ناموَر و دولتِ مادرزادت"
        ],
        [
          "حافظ از دست مده دولت این کشتی نوح",
          "ور نه طوفانِ حوادث بِبَرَد بُنیادت"
        ]
      ]
    },
    {
      "id": "section19",
      "title": "غزل شمارهٔ ۱۹",
      "couplets": [
        [
          "ای نسیمِ سحر آرامگَهِ یار کجاست؟",
          "منزلِ آن مَهِ عاشق‌کُشِ عَیّار کجاست؟"
        ],
        [
          "شبِ تار است و رَهِ وادیِ اَیمَن در پیش",
          "آتشِ طور کجا موعدِ دیدار کجاست؟"
        ],
        [
          "هر که آمد به جهان نقشِ خرابی دارد",
          "در خرابات بگویید که هُشیار کجاست؟"
        ],
        [
          "آن‌کس است اهلِ بشارت که اشارت داند",
          "نکته‌ها هست بسی مَحرمِ اسرار کجاست؟"
        ],
        [
          "هر سرِ مویِ مرا با تو هزاران کار است",
          "ما کجاییم و مَلامت‌گرِ بی‌کار کجاست؟"
        ],
        [
          "باز پرسید ز گیسویِ شِکَن در شِکَنَش",
          "کاین دلِ غم‌زده سرگشته گرفتار کجاست؟"
        ],
        [
          "عقل دیوانه شد آن سلسلهٔ مُشکین کو؟",
          "دل ز ما گوشه گرفت ابرویِ دلدار کجاست؟"
        ],
        [
          "ساقی و مُطرب و مِی جمله مُهَیّاست ولی",
          "عیش بی‌یار مُهیّا نشود یار کجاست؟"
        ],
        [
          "حافظ از بادِ خزان در چمنِ دَهر مَرَنج",
          "فکرِ معقول بفرما گُلِ بی‌خار کجاست؟"
        ]
      ]
    },
    {
      "id": "section20",
      "title": "غزل شمارهٔ ۲۰",
      "couplets": [
        [
          "روزه یک سو شد و عید آمد و دل‌ها برخاست",
          "می ز خُم‌خانه به‌جوش آمد و می‌باید خواست"
        ],
        [
          "نوبهٔ زهدفروشانِ گران‌جان بگذشت",
          "وقتِ رندی و طرب کردنِ رندان پیداست"
        ],
        [
          "چه ملامت بُوَد آن را که چنین باده خورَد؟",
          "این چه عیب است بدین بی‌خردی؟ وین چه خطاست؟"
        ],
        [
          "باده‌نوشی که در او روی و ریایی نَبُوَد",
          "بهتر از زهدفروشی که در او روی و ریاست"
        ],
        [
          "ما نه رندانِ ریاییم و حریفانِ نفاق",
          "آن‌که او عالِم سِرّ است، بدین حال گواست"
        ],
        [
          "فرضِ ایزد بگزاریم و به کس بد نکنیم",
          "وان چه گویند روا نیست، نگوییم رواست"
        ],
        [
          "چه شود گر من و تو چند قدح باده خوریم؟",
          "باده از خونِ رزان است، نه از خون شماست"
        ],
        [
          "این چه عیب است کز آن عیب، خلل خواهد بود؟",
          "ور بُوَد نیز چه شد؟ مردم بی‌عیب کجاست؟"
        ]
      ]
    },
    {
      "id": "section21",
      "title": "غزل شمارهٔ ۲۱",
      "couplets": [
        [
          "دل و دینم شد و دلبر به ملامت برخاست",
          "گفت با ما منشین، کز تو سلامت برخاست"
        ],
        [
          "که شنیدی که در این بزم، دمی خوش بنشست؟",
          "که نه در آخرِ صحبت به ندامت برخاست"
        ],
        [
          "شمع اگر زان لبِ خندان به زبان، لافی زد",
          "پیشِ عشاقِ تو شب‌ها به غَرامت برخاست"
        ],
        [
          "در چمن، بادِ بهاری ز کنار گل و سرو",
          "به هواداریِ آن عارض و قامت برخاست"
        ],
        [
          "مست بگذشتی و از خلوتیانِ ملکوت",
          "به تماشایِ تو آشوبِ قیامت برخاست"
        ],
        [
          "پیشِ رفتار تو پا برنگرفت از خِجلت",
          "سروِ سرکش که به ناز از قد و قامت برخاست"
        ],
        [
          "حافظ این خرقه بینداز مگر جان ببری",
          "کآتش از خرقهٔ سالوس و کرامت برخاست"
        ]
      ]
    },
    {
      "id": "section22",
      "title": "غزل شمارهٔ ۲۲",
      "couplets": [
        [
          "چو بشنوی سخنِ اهلِ دل، مگو که خطاست",
          "سخن‌شناس نه‌ای، جان من! خطا این جاست"
        ],
        [
          "سرم به دنیی و عقبی فرو نمی‌آید",
          "تبارک الله ازین فتنه‌ها که در سرِ ماست"
        ],
        [
          "در اندرونِ منِ خسته‌دل ندانم کیست!",
          "که من خموشم و او در فغان و در غوغاست"
        ],
        [
          "دلم ز پرده برون شد، کجایی ای مطرب؟",
          "بنال، هان که از این پرده، کارِ ما به نواست"
        ],
        [
          "مرا به کارِ جهان هرگز التفات نبود",
          "رخِ تو در نظرِ من چنین خوشش آراست"
        ],
        [
          "نخفته‌ام ز خیالی که می‌پزد دلِ من",
          "خمارِ صد شبه دارم شراب‌خانه کجاست؟"
        ],
        [
          "چنین که صومعه آلوده شد ز خونِ دلم",
          "گَرَم به باده بشویید، حق به دستِ شماست"
        ],
        [
          "از آن به دیرِ مغانم عزیز می‌دارند",
          "که آتشی که نمیرد، همیشه در دلِ ماست"
        ],
        [
          "چه ساز بود که در پرده می‌زد آن مطرب",
          "که رفت عمر و هنوزم دماغ پُر ز هواست"
        ],
        [
          "ندای عشق تو دیشب در اندرون دادند",
          "فضایِ سینهٔ حافظ هنوز پر ز صداست"
        ]
      ]
    },
    {
      "id": "section23",
      "title": "غزل شمارهٔ ۲۳",
      "couplets": [
        [
          "خیالِ رویِ تو در هر طریق همرهِ ماست",
          "نسیمِ مویِ تو، پیوندِ جانِ آگهِ ماست"
        ],
        [
          "به رَغمِ مدّعیانی که منعِ عشق کنند",
          "جمالِ چهرهٔ تو، حجّتِ موجّهِ ماست"
        ],
        [
          "ببین که سیبِ زنخدانِ تو چه می‌گوید",
          "هزار یوسفِ مصری، فتاده در چَهِ ماست"
        ],
        [
          "اگر به زلفِ درازِ تو، دستِ ما نرسد",
          "گناهِ بختِ پریشان و دستِ کوتهِ ماست"
        ],
        [
          "به حاجبِ درِ خلوت‌سرایِ خاص بگو",
          "فُلان ز گوشه‌نشینانِ خاکِ درگهِ ماست"
        ],
        [
          "به صورت از نظر ما اگر چه محجوب است",
          "همیشه در نظرِ خاطرِ مرفّهِ ماست"
        ],
        [
          "اگر به سالی حافظ دری زَنَد، بگشای",
          "که سال‌هاست که مشتاقِ رویِ چون مهِ ماست"
        ]
      ]
    },
    {
      "id": "section24",
      "title": "غزل شمارهٔ ۲۴",
      "couplets": [
        [
          "مطلب طاعت و پیمان و صلاح از من مست",
          "که به پیمانه‌کشی شهره شدم روز الست"
        ],
        [
          "من همان دم که وضو ساختم از چشمهٔ عشق",
          "چار تکبیر زدم یکسره بر هر چه که هست"
        ],
        [
          "می بده تا دهمت آگهی از سر قضا",
          "که به روی که شدم عاشق و از بوی که مست"
        ],
        [
          "کمر کوه کم است از کمر مور این جا",
          "ناامید از در رحمت مشو ای باده‌پرست"
        ],
        [
          "به جز آن نرگس مستانه که چشمش مرساد",
          "زیر این طارم فیروزه کسی خوش ننشست"
        ],
        [
          "جان فدای دهنش باد که در باغ نظر",
          "چمن آرای جهان، خوشتر از این غنچه نبست"
        ],
        [
          "حافظ از دولت عشق تو سلیمانی شد",
          "یعنی از وصل تواش نیست به جز باد به دست"
        ]
      ]
    },
    {
      "id": "section25",
      "title": "غزل شمارهٔ ۲۵",
      "couplets": [
        [
          "شکفته شد گل حَمرا و گشت بلبل مست",
          "صَلایِ سرخوشی، ای صوفیانِ باده پرست"
        ],
        [
          "اساسِ توبه که در محکمی چو سنگ نُمود",
          "ببین که جامِ زُجاجی چه طُرفه‌اش بشکست"
        ],
        [
          "بیار باده که در بارگاهِ استغنا",
          "چه پاسبان و چه سلطان، چه هوشیار و چه مست"
        ],
        [
          "از این رِباط دو در، چون ضرورت است رَحیل",
          "رِواق و طاقِ معیشت، چه سربلند و چه پست"
        ],
        [
          "مقام عیش میسر نمی‌شود بی‌رنج",
          "بلی به حکمِ بلا بسته‌اند عهدِ الست"
        ],
        [
          "به هست و نیست مَرنجان ضمیر و خوش می‌باش",
          "که نیستی‌ست سرانجامِ هر کمال که هست"
        ],
        [
          "شکوهِ آصِفی و اسبِ باد و منطقِ طیر",
          "به باد رفت و از او خواجه هیچ طَرف نبست"
        ],
        [
          "به بال و پَر مرو از ره که تیرِ پرتابی",
          "هوا گرفت زمانی، ولی به خاک نشست"
        ],
        [
          "زبانِ کِلکِ تو حافظ چه شُکرِ آن گوید",
          "که گفتهٔ سخنت می‌برند دست به دست"
        ]
      ]
    },
    {
      "id": "section26",
      "title": "غزل شمارهٔ ۲۶",
      "couplets": [
        [
          "زلف‌آشفته و خِوی‌کرده و خندان‌لب و مست",
          "پیرهن‌چاک و غزل‌خوان و صُراحی در دست"
        ],
        [
          "نرگسش عَربده‌جوی و لبش افسوس‌کنان",
          "نیم شب، دوش به بالین من آمد، بنشست"
        ],
        [
          "سر فرا گوش من آورد به آوازِ حزین",
          "گفت: ای عاشقِ دیرینهٔ من، خوابت هست؟"
        ],
        [
          "عاشقی را که چنین بادهٔ شبگیر دهند",
          "کافر عشق بُوَد گر نشود باده پرست"
        ],
        [
          "برو ای زاهد و بر دُردکشان خرده مگیر",
          "که ندادند جز این تُحفه به ما روزِ الست"
        ],
        [
          "آن چه او ریخت به پیمانهٔ ما نوشیدیم",
          "اگر از خَمرِ بهشت است وگر بادهٔ مست"
        ],
        [
          "خندهٔ جامِ می و زلفِ گره‌گیرِ نگار",
          "ای بسا توبه که چون توبهٔ حافظ بشکست"
        ]
      ]
    },
    {
      "id": "section27",
      "title": "غزل شمارهٔ ۲۷",
      "couplets": [
        [
          "در دیرِ مغان آمد، یارم قدحی در دست",
          "مست از می و میخواران از نرگسِ مستش مست"
        ],
        [
          "در نعلِ سمندِ او شکلِ مهِ نو پیدا",
          "وز قدِ بلندِ او بالایِ صنوبر، پست"
        ],
        [
          "آخر به چه گویم هست از خود خبرم، چون نیست",
          "وز بَهرِ چه گویم نیست با وی نظرم، چون هست"
        ],
        [
          "شمعِ دلِ دمسازم، بنشست چو او برخاست",
          "و افغان ز نظربازان، برخاست چو او بنشست"
        ],
        [
          "گر غالیه خوش بو شد، در گیسویِ او پیچید",
          "ور وَسمه کمانکَش گشت، در ابروی او پیوست"
        ],
        [
          "بازآی که بازآید عمرِ شدهٔ حافظ",
          "هرچند که ناید باز، تیری که بِشُد از شست"
        ]
      ]
    },
    {
      "id": "section28",
      "title": "غزل شمارهٔ ۲۸",
      "couplets": [
        [
          "به جانِ خواجه و حقِ قدیم و عهدِ درست",
          "که مونسِ دمِ صبحم، دعایِ دولتِ توست"
        ],
        [
          "سِرِشک من که ز طوفان نوح دست بَرَد",
          "ز لوح سینه نیارَست نقشِ مهرِ تو شُست"
        ],
        [
          "بکن معامله‌ای، وین دل شکسته بخر",
          "که با شکستگی ارزد به صد هزار درست"
        ],
        [
          "زبان مور به آصف دراز گشت و رواست",
          "که خواجه خاتَمِ جم، یاوه کرد و باز نَجُست"
        ],
        [
          "دلا طَمَع مَبُر از لطفِ بی‌نهایتِ دوست",
          "چو لافِ عشق زدی، سر بباز، چابک و چُست"
        ],
        [
          "به صدق کوش، که خورشید زایَد از نَفَسَت",
          "که از دروغ سیه‌روی گشت صبحِ نخست"
        ],
        [
          "شدم ز دست تو شیدای کوه و دشت و هنوز",
          "نمی‌کنی به ترحم، نِطاق سلسله سست"
        ],
        [
          "مرنج حافظ و از دلبر‌ان حِفاظ مجوی",
          "گناه باغ چه باشد چو این گیاه نَرُست"
        ]
      ]
    },
    {
      "id": "section29",
      "title": "غزل شمارهٔ ۲۹",
      "couplets": [
        [
          "ما را زِ خیالِ تو چه پروایِ شراب است؟",
          "خُم گو سر خود گیر، که خُمخانه خراب است"
        ],
        [
          "گر خَمر بهشت است بریزید که بی دوست",
          "هر شَربَتِ عَذبَم که دهی، عینِ عذاب است"
        ],
        [
          "افسوس که شُد دلبر و در دیدهٔ گریان",
          "تحریرِ خیالِ خطِ او نقشِ بر آب است"
        ],
        [
          "بیدار شو ای دیده که ایمن نتوان بود",
          "زین سیلِ دمادم که در این منزلِ خواب است"
        ],
        [
          "معشوق عیان می‌گذرد بر تو، ولیکن",
          "اغیار همی‌بیند از آن بسته نقاب است"
        ],
        [
          "گل بر رخِ رنگین تو تا لطفِ عرق دید",
          "در آتشِ شوق از غمِ دل، غرقِ گلاب است"
        ],
        [
          "سبز است در و دشت بیا تا نگذاریم",
          "دست از سرِ آبی که جهان جمله سراب است"
        ],
        [
          "در کُنجِ دِماغم مطلب جای نصیحت",
          "کـ‌این گوشه پر از زمزمهٔ چنگ و رَباب است"
        ],
        [
          "حافظ چه شد ار عاشق و رند است و نظرباز",
          "بس طُورِ عجب لازمِ ایامِ شباب است"
        ]
      ]
    },
    {
      "id": "section30",
      "title": "غزل شمارهٔ ۳۰",
      "couplets": [
        [
          "زلفت هزار دل به یکی تار مو ببست",
          "راه هزار چاره‌گر از چارسو ببست"
        ],
        [
          "تا عاشقان به بوی نسیمش دهند جان",
          "بگشود نافه‌ایّ و دَرِ آرزو ببست"
        ],
        [
          "شیدا از آن شدم که نگارم چو ماه نو",
          "ابرو نُمود و جلوه‌گری کرد و رو ببست"
        ],
        [
          "ساقی به چند رنگ، می اندر پیاله ریخت",
          "این نقش‌ها نگر که چه خوش در کدو ببست"
        ],
        [
          "یا رب چه غمزه کرد صُراحی که خون خُم",
          "با نعره‌های قُلقُلش اندر گلو ببست"
        ],
        [
          "مطرب چه پرده ساخت که در پردهٔ سماع",
          "بر اهل وجد و حال، درِ های‌وهو ببست"
        ],
        [
          "حافظ! هر آن که عشق نَورزید و وصل خواست",
          "احرامِ طوفِ کعبهٔ دل، بی‌وضو ببست"
        ]
      ]
    },
    {
      "id": "section31",
      "title": "غزل شمارهٔ ۳۱",
      "couplets": [
        [
          "آن شبِ قدری که گویند اهلِ خلوت امشب است",
          "یا رب این تأثیرِ دولت در کدامین کوکب است؟"
        ],
        [
          "تا به گیسویِ تو دستِ ناسزایان کم رسد",
          "هر دلی از حلقه‌ای در ذکرِ یارب یارب است"
        ],
        [
          "کشته چاه زنخدان توام کز هر طرف",
          "صد هزارش گردنِ جان زیرِ طوقِ غَبغَب است"
        ],
        [
          "شهسوارِ من که مه آیینه دارِ روی اوست",
          "تاجِ خورشیدِ بلندش خاکِ نعلِ مَرکَب است"
        ],
        [
          "عکسِ خِوی بر عارضَش بین کآفتابِ گرم رو",
          "در هوایِ آن عَرَق تا هست هر روزش تب است"
        ],
        [
          "من نخواهم کرد تَرکِ لعلِ یار و جام می",
          "زاهدان معذور داریدم که اینَم مذهب است"
        ],
        [
          "اندر آن ساعت که بر پشتِ صبا بندند زین",
          "با سلیمان چون برانم من که مورم مرکب است"
        ],
        [
          "آن که ناوَک بر دلِ من زیرِ چشمی می‌زند",
          "قوتِ جانِ حافظش در خندهٔ زیر لب است"
        ],
        [
          "آبِ حیوانش ز منقارِ بلاغت می‌چکد",
          "زاغِ کِلکِ من به نام ایزد چه عالی مشرب است"
        ]
      ]
    },
    {
      "id": "section32",
      "title": "غزل شمارهٔ ۳۲",
      "couplets": [
        [
          "خدا چو صورتِ ابرویِ دلگشای تو بست",
          "گشادِ کارِ من اندر کرشمه‌هایِ تو بست"
        ],
        [
          "مرا و سروِ چمن را به خاکِ راه نشاند",
          "زمانه تا قَصَبِ نرگسِ قبای تو بست"
        ],
        [
          "ز کارِ ما و دلِ غنچه صد گره بگشود",
          "نسیمِ گل چو دل اندر پیِ هوایِ تو بست"
        ],
        [
          "مرا به بندِ تو دورانِ چرخ راضی کرد",
          "ولی چه سود که سررشته در رضای تو بست"
        ],
        [
          "چو نافه بر دلِ مسکینِ من گره مَفِکن",
          "که عهد با سرِ زلفِ گره‌گشایِ تو بست"
        ],
        [
          "تو خود وصالِ دگر بودی ای نسیمِ وصال",
          "خطا نِگر که دل امید در وفایِ تو بست"
        ],
        [
          "ز دستِ جورِ تو گفتم زِ شهر خواهم رفت",
          "به خنده گفت که حافظ برو، که پایِ تو بست؟"
        ]
      ]
    },
    {
      "id": "section33",
      "title": "غزل شمارهٔ ۳۳",
      "couplets": [
        [
          "خلوت گُزیده را به تماشا چه حاجت است",
          "چون کوی دوست هست به صحرا چه حاجت است"
        ],
        [
          "جانا به حاجتی که تو را هست با خدا",
          "کآخِر دمی بپرس که ما را چه حاجت است"
        ],
        [
          "ای پادشاهِ حُسن خدا را بسوختیم",
          "آخِر سؤال کن که گدا را چه حاجت است"
        ],
        [
          "اربابِ حاجتیم و زبانِ سؤال نیست",
          "در حضرتِ کریم، تمنا چه حاجت است"
        ],
        [
          "محتاج قِصه نیست گَرَت قصدِ خون ماست",
          "چون رَخت از آن توست، به یغما چه حاجت است"
        ],
        [
          "جامِ جهان نماست ضمیرِ منیرِ دوست",
          "اظهارِ احتیاج، خود آن جا چه حاجت است"
        ],
        [
          "آن شد که بارِ منتِ مَلّاح بردمی",
          "گوهر چو دست داد به دریا چه حاجت است"
        ],
        [
          "ای مدعی برو که مرا با تو کار نیست",
          "اَحباب حاضرند، به اَعدا چه حاجت است"
        ],
        [
          "ای عاشقِ گدا چو لبِ روح‌بخشِ یار",
          "می‌داندت وظیفه، تقاضا چه حاجت است"
        ],
        [
          "حافظ! تو خَتم کن که هنر خود عَیان شود",
          "با مدعی نزاع و مُحاکا چه حاجت است"
        ]
      ]
    },
    {
      "id": "section34",
      "title": "غزل شمارهٔ ۳۴",
      "couplets": [
        [
          "رَواقِ منظرِ چشمِ من آشیانهٔ توست",
          "کَرَم نما و فرود آ که خانه، خانهٔ توست"
        ],
        [
          "به لطفِ خال و خط از عارفان ربودی دل",
          "لطیفه‌های عَجَب زیرِ دام و دانهٔ توست"
        ],
        [
          "دلت به وصلِ گل ای بلبلِ صبا خوش باد",
          "که در چمن همه گلبانگِ عاشقانهٔ توست"
        ],
        [
          "عِلاجِ ضعفِ دلِ ما به لب حوالت کن",
          "که این مُفَرّح یاقوت در خزانهٔ توست"
        ],
        [
          "به تن مُقصرم از دولتِ ملازمتت",
          "ولی خلاصهٔ جان، خاکِ آستانهٔ توست"
        ],
        [
          "من آن نیَم که دَهَم نقدِ دل به هر شوخی",
          "دَرِ خزانه، به مُهر تو و نشانهٔ توست"
        ],
        [
          "تو خود چه لعبتی ای شهسوارِ شیرین کار",
          "که توسَنی چو فلک، رامِ تازیانهٔ توست"
        ],
        [
          "چه جای من، که بِلَغزَد سپهرِ شعبده‌باز",
          "از این حیَل که در انبانهٔ بهانهٔ توست"
        ],
        [
          "سرودِ مجلست اکنون فلک به رقص آرَد",
          "که شعرِ حافظِ شیرین سخن ترانهٔ توست"
        ]
      ]
    },
    {
      "id": "section35",
      "title": "غزل شمارهٔ ۳۵",
      "couplets": [
        [
          "برو به کارِ خود ای واعظ این چه فریادست",
          "مرا فِتاد دل از ره، تو را چه اُفتادست؟"
        ],
        [
          "میان او که خدا آفریده است از هیچ",
          "دقیقه‌ایست که هیچ آفریده نَگشادست"
        ],
        [
          "به کام تا نرساند مرا لبش، چون نای",
          "نصیحتِ همه عالم به گوشِ من بادست"
        ],
        [
          "گدایِ کویِ تو از هشت خُلد، مستغنیست",
          "اسیرِ عشقِ تو از هر دو عالم آزادست"
        ],
        [
          "اگر چه مستیِ عشقم خراب کرد ولی",
          "اساسِ هستیِ من زان خراب، آبادست"
        ],
        [
          "دلا مَنال ز بیداد و جورِ یار که یار",
          "تو را نصیب همین کرد و این از آن دادست"
        ],
        [
          "برو فَسانه مخوان و فُسون مدم حافظ",
          "کز این فسانه و افسون مرا بسی یادست"
        ]
      ]
    },
    {
      "id": "section36",
      "title": "غزل شمارهٔ ۳۶",
      "couplets": [
        [
          "تا سرِ زلفِ تو در دستِ نسیم افتادست",
          "دلِ سودازده از غُصه دو نیم افتادست"
        ],
        [
          "چَشمِ جادویِ تو خود عینِ سَوادِ سِحْر است",
          "لیکن این هست که این نُسخه سَقیم اُفتادست"
        ],
        [
          "در خَمِ زلف تو آن خالِ سیه دانی چیست؟",
          "نقطهٔ دوده که در حلقه جیم افتادست"
        ],
        [
          "زلفِ مشکینِ تو در گلشنِ فردوسِ عِذار",
          "چیست؟ طاووس که در باغِ نعیم افتادست"
        ],
        [
          "دلِ من در هوسِ رویِ تو ای مونس جان",
          "خاکِ راهیست که در دستِ نسیم افتادست"
        ],
        [
          "همچو گَرد این تنِ خاکی نتوانَد برخاست",
          "از سرِ کویِ تو زان رو که عظیم افتادست"
        ],
        [
          "سایهٔ قَدِّ تو بر قالبم ای عیسی دم",
          "عکسِ روحیست که بر عَظمِ رَمیم افتادست"
        ],
        [
          "آن که جز کعبه مُقامش نَبُد از یادِ لبت",
          "بر درِ میکده دیدم که مُقیم افتادست"
        ],
        [
          "حافظِ گمشده را با غمت ای یارِ عزیز",
          "اتحادیست که در عهدِ قدیم افتادست"
        ]
      ]
    },
    {
      "id": "section37",
      "title": "غزل شمارهٔ ۳۷",
      "couplets": [
        [
          "بیا که قصرِ اَمَل سخت سست‌بنیادست",
          "بیار باده که بنیادِ عمر بر بادست"
        ],
        [
          "غلامِ همّتِ آنم که زیرِ چرخِ کبود",
          "ز هر چه رنگِ تعلّق پذیرد آزادست"
        ],
        [
          "چه گویمت که به میخانه دوش مست و خراب",
          "سروشِ عالَمِ غیبم چه مژده‌ها دادست"
        ],
        [
          "که ای بلندنظر شاهبازِ سِدره‌نشین",
          "نشیمن تو نه این کُنجِ محنت آبادست"
        ],
        [
          "تو را ز کنگرهٔ عرش می‌زنند صفیر",
          "ندانمت که در این دامگه چه افتادست"
        ],
        [
          "نصیحتی کنمت یاد گیر و در عمل آر",
          "که این حدیث، ز پیرِ طریقتم یادست"
        ],
        [
          "غمِ جهان مخور و پندِ من مَبَر از یاد",
          "که این لطیفهٔ عشقم ز رهروی یادست"
        ],
        [
          "رضا به داده بده وز جبین گره بگشای",
          "که بر من و تو دَرِ اختیار نگشادست"
        ],
        [
          "مجو درستیِ عهد از جهانِ سست‌نهاد",
          "که این عجوز، عروسِ هزار دامادست"
        ],
        [
          "نشان عهد و وفا نیست در تبسّمِ گل",
          "بنال بلبل بی‌دل که جای فریادست"
        ],
        [
          "حسد چه می‌بری ای سست‌نظم بر حافظ؟",
          "قبولِ خاطر و لطفِ سخن خدادادست"
        ]
      ]
    },
    {
      "id": "section38",
      "title": "غزل شمارهٔ ۳۸",
      "couplets": [
        [
          "بی مِهرِ رُخَت روزِ مرا نور نماندست",
          "وز عمر، مرا جز شبِ دیجور نماندست"
        ],
        [
          "هنگامِ وداعِ تو ز بس گریه که کردم",
          "دور از رخِ تو، چشمِ مرا نور نماندست"
        ],
        [
          "می‌رفت خیالِ تو ز چشمِ من و می‌گفت",
          "هیهات از این گوشه که معمور نماندست"
        ],
        [
          "وصلِ تو اَجَل را ز سرم دور همی‌داشت",
          "از دولتِ هجرِ تو کنون دور نماندست"
        ],
        [
          "نزدیک شد آن دم که رقیب تو بگوید",
          "دور از رُخَت این خستهٔ رنجور نماندست"
        ],
        [
          "صبر است مرا چارهٔ هجرانِ تو لیکن",
          "چون صبر توان کرد که مقدور نماندست؟"
        ],
        [
          "در هِجرِ تو گر چشمِ مرا آبِ روان است",
          "گو خونِ جگر ریز که معذور نماندست"
        ],
        [
          "حافظ، ز غم از گریه نپرداخت به خنده",
          "ماتم زده را داعیهٔ سور نماندست"
        ]
      ]
    },
    {
      "id": "section39",
      "title": "غزل شمارهٔ ۳۹",
      "couplets": [
        [
          "باغِ مرا چه حاجتِ سرو و صنوبر است؟",
          "شمشادِ خانه‌پرورِ ما از که کمتر است؟"
        ],
        [
          "ای نازنین‌پسر، تو چه مذهب گرفته‌ای؟",
          "کِت خونِ ما حلال‌تر از شیرِ مادر است"
        ],
        [
          "چون نقشِ غم ز دور بِبینی شراب خواه",
          "تشخیص کرده‌ایم و مداوا مقرّر است"
        ],
        [
          "از آستانِ پیرِ مغان، سر چرا کشیم؟",
          "دولت در آن سرا و گشایش در آن در است"
        ],
        [
          "یک قِصّه بیش نیست غمِ عشق، وین عجب",
          "کز هر زبان که می‌شنوم، نامکرّر است"
        ],
        [
          "دی وعده داد وصلم و در سر شراب داشت",
          "امروز تا چه گوید و بازش چه در سر است"
        ],
        [
          "شیراز و آبِ رکنی و این بادِ خوش نسیم",
          "عیبش مکن که خالِ رُخِ هفت کشور است"
        ],
        [
          "فرق است از آبِ خِضر که ظُلمات جای او است",
          "تا آبِ ما که مَنبَعش الله اکبر است"
        ],
        [
          "ما آبرویِ فقر و قناعت نمی‌بریم",
          "با پادشه بگوی که روزی مقدّر است"
        ],
        [
          "حافظ چه طُرفه شاخ نباتیست کِلکِ تو",
          "کِش میوه دلپذیرتر از شهد و شکّر است"
        ]
      ]
    },
    {
      "id": "section40",
      "title": "غزل شمارهٔ ۴۰",
      "couplets": [
        [
          "اَلْمِنَّةُ لِلَّه که درِ میکده، باز است",
          "زان رو که مرا بر در او، رویِ نیاز است"
        ],
        [
          "خُم‌ها، همه در جوش و خُروش‌اند ز مَسْتی",
          "وان می که در آن‌جاست، حقیقت، نه مَجاز است"
        ],
        [
          "از وی، همه، مَسْتی و غُرور است و تَکَبُّر",
          "وز ما همه بیچارگی و عَجْز و نیاز است"
        ],
        [
          "رازی که بَرِ غیر نگفتیم و نگوییم",
          "با دوست بگوییم که او مَحْرَمِ راز است"
        ],
        [
          "شَرْحِ شِکَنِ زُلْفِ خَم اندر خَمِ جانان",
          "کوتَه نَتَوان کرد که این قِصِّه، دراز است"
        ],
        [
          "بارِ دِلِ مَجْنون و خَمِ طُرِّهٔ لیلی",
          "رُخسارهٔ مَحمود و کَفِ پایِ اَیاز است"
        ],
        [
          "بردوخته‌ام دیده چو باز از همه عالَم",
          "تا دیدهٔ من بر رُخِ زیبایِ تو، باز است"
        ],
        [
          "در کعبهٔ کویِ تو، هر آن‌کس که بیاید",
          "از قبلهٔ ابرویِ تو در عِیْنِ نماز است"
        ],
        [
          "ای مجلسیان، سوزِ دلِ «حافظِ» مسکین",
          "از شمع بپرسید که در سوز و گداز است"
        ]
      ]
    },
    {
      "id": "section41",
      "title": "غزل شمارهٔ ۴۱",
      "couplets": [
        [
          "اگر چه باده فَرَح بخش و باد گُل‌بیز است",
          "به بانگِ چَنگ مخور مِی که مُحتَسِب تیز است"
        ],
        [
          "صُراحی‌ای و حریفی گَرَت به چَنگ افتد",
          "به عقل نوش که ایام فتنه‌ انگیز است"
        ],
        [
          "در آستینِ مُرَقَع پیاله پنهان کن",
          "که همچو چشمِ صُراحی، زمانه خونریز است"
        ],
        [
          "به آبِ دیده بشوییم خِرقه‌ها از می",
          "که موسمِ وَرَع و روزگارِ پرهیز است"
        ],
        [
          "مجوی عیشِ خوش از دورِ باژگونِ سِپِهر",
          "که صاف این سر خُم جمله دُردی آمیز است"
        ],
        [
          "سپهر بر شده پرویزنی‌ست خون افشان",
          "که ریزه‌اش سر کَسری و تاجِ پرویز است"
        ],
        [
          "عراق و فارس گرفتی به شعرِ خوش حافظ",
          "بیا که نوبتِ بغداد و وقتِ تبریز است"
        ]
      ]
    },
    {
      "id": "section42",
      "title": "غزل شمارهٔ ۴۲",
      "couplets": [
        [
          "حالِ دل با تو گفتنم، هوس است",
          "خبرِ دل شِنُفتَنَم، هوس است"
        ],
        [
          "طَمَعِ خام بین که قِصهٔ فاش",
          "از رقیبان نَهُفتَنَم، هوس است"
        ],
        [
          "شبِ قدری چنین عزیزِ شریف",
          "با تو تا روز خُفتنم، هوس است"
        ],
        [
          "وه که دُردانه‌ای چنین نازک",
          "در شبِ تار سُفتنم، هوس است"
        ],
        [
          "ای صبا امشبَم مَدَد فرمای",
          "که سحرگه شکفتنم، هوس است"
        ],
        [
          "از برای شَرَف به نوُکِ مژه",
          "خاکِ راهِ تو رفتنم، هوس است"
        ],
        [
          "همچو حافظ به رَغمِ مُدَعیان",
          "شعرِ رندانه گفتنم، هوس است"
        ]
      ]
    },
    {
      "id": "section43",
      "title": "غزل شمارهٔ ۴۳",
      "couplets": [
        [
          "صَحنِ بُستان ذوق‌بخش و صحبتِ یاران خوش است",
          "وقتِ گل خوش باد کز وی وقتِ می‌خواران خوش است"
        ],
        [
          "از صبا هر دم مشامِ جانِ ما خوش می‌شود",
          "آری آری طیبِ اَنفاسِ هواداران خوش است"
        ],
        [
          "ناگشوده گُل نِقاب، آهنگِ رحلت ساز کرد",
          "ناله‌ کن بلبل که گلبانگِ دل‌اَفکاران خوش است"
        ],
        [
          "مرغِ خوشخوان را بشارت باد کاندر راهِ عشق",
          "دوست را با نالهٔ شب‌های بیداران خوش است"
        ],
        [
          "نیست در بازارِ عالَم خوشدلی ور زان که هست",
          "شیوهٔ رندی و خوش‌باشیِ عیاران خوش است"
        ],
        [
          "از زبانِ سوسنِ آزاده‌ام آمد به گوش",
          "کاندر این دِیرِ کهن، کارِ سبکباران خوش است"
        ],
        [
          "حافظا! تَرکِ جهان گفتن طریقِ خوشدلیست",
          "تا نپنداری که احوالِ جهان‌داران خوش است"
        ]
      ]
    },
    {
      "id": "section44",
      "title": "غزل شمارهٔ ۴۴",
      "couplets": [
        [
          "کُنون که بر کفِ گُل، جامِ بادهٔ صاف است",
          "به صد هزار زبان، بلبلش در اوصاف است"
        ],
        [
          "بخواه دَفْتَرِ اَشعار و راهِ صَحرا گیر",
          "چه وَقْتِ مدرسه و بَحْثِ کَشْفِ کَشّاف است؟"
        ],
        [
          "فقیهِ مدرسه، دی، مَسْت بود و فَتوی داد",
          "که مِی، حَرام ولی بِهْ ز مالِ اوقاف است"
        ],
        [
          "به دُرد و صاف، تو را حُکْم نیست خوش دَرکَش",
          "که هرچه ساقیِ ما کَرْد عِیْنِ اَلطاف است"
        ],
        [
          "بِبُر ز خَلق و چو عَنقا، قیاسِ کار بگیر",
          "که صیتِ گوشه‌نشینان، زِ قاف تا قاف است"
        ],
        [
          "حَدیثِ مُدّعیان و خیالِ همکاران",
          "همان حکایتِ زَردوز و بوریاباف است"
        ],
        [
          "خموش «حافظ» و این نکته‌هایِ چونِ زَرِ سُرخ",
          "نگاه دار که قَلّابِ شهر، صَرّاف است"
        ]
      ]
    },
    {
      "id": "section45",
      "title": "غزل شمارهٔ ۴۵",
      "couplets": [
        [
          "در این زمانه، رفیقی که خالی از خِلَل است",
          "صُراحیِ مِیِ ناب و سَفینهٔ غزل است"
        ],
        [
          "جَریده رُو که گُذَرگاهِ عافیت، تَنْگ است",
          "پیاله گیر که عُمرِ عزیز، بی‌بَدَل است"
        ],
        [
          "نه من ز بی‌عَمَلی، در جهان، مَلولَم و بَس",
          "مَلالَتِ عُلما هم ز عِلْمِ بی‌عَمَل است"
        ],
        [
          "به چَشْمِ عَقْل در این رَهْگُذارِ پُرآشوب",
          "جهان و کارِ جهان، بی‌ثُبات و بی‌مَحَل است"
        ],
        [
          "بگیر طُرِّهٔ مه‌چهره‌ای و قِصِّه مَخوان",
          "که سَعْد و نَحْس ز تأثیرِ زُهْرِه و زُحَل است"
        ],
        [
          "دلم، امیدِ فراوان به وَصْلِ رویِ تو داشت",
          "ولی اَجَل به رَهِ عمر، رَهْزَنِ اَمَل است"
        ],
        [
          "به هیچ دور نخواهند یافت هُشیارش",
          "چُنین که «حافظِ» ما، مَسْتِ بادهٔ اَزَل است"
        ]
      ]
    },
    {
      "id": "section46",
      "title": "غزل شمارهٔ ۴۶",
      "couplets": [
        [
          "گُل در بَر و مِی در کَف و مَعشوق به کام است",
          "سُلطانِ جهانم به چُنین روز، غُلام است"
        ],
        [
          "گو شَمْع میارید در این جَمْع که اِمْشَب",
          "در مَجْلِسِ ما، ماهِ رُخِ دوست، تَمام است"
        ],
        [
          "در مَذْهَبِ ما، باده، حَلال است ولیکن",
          "بی‌رویِ تو ای سَروِ گُل‌اَندام، حَرام است"
        ],
        [
          "گوشَم همه بر قولِ نِی و نَغْمِه‌یِ چَنْگ است",
          "چَشْمَم، همه، بر لَعْلِ لَب و گَرْدِشِ جام است"
        ],
        [
          "در مَجْلِسِ ما، عِطر مَیامیز که ما را",
          "هر لحظه، زِ گیسو‌یِ تو، خوش‌بوی مَشام است"
        ],
        [
          "از چاشنیِ قَنْد مگو هیچ و زِ شِکَّر",
          "زان رو که مرا از لبِ شیرینِ تو، کام است"
        ],
        [
          "تا گَنْجِ غَمَت در دِلِ ویرانه‌، مُقیم است",
          "همواره مرا کویِ خَرابات، مُقام است"
        ],
        [
          "از نَنْگ چه گویی که مرا نام زِ نَنْگ است؟",
          "وز نام چه پرسی که مرا نَنْگ ز نام است؟"
        ],
        [
          "مِی‌خواره و سرگشته و رندیم و نَظَرباز",
          "وان کس که چو ما نیست در این شهر، کُدام است؟"
        ],
        [
          "با مُحْتَسِبَم، عیب مگویید که او نیز",
          "پیوسته، چو ما در طَلَبِ عیشِ مُدام است"
        ],
        [
          "«حافظ»! منشین بی‌مِی و مَعشوق، زَمانی",
          "کایَّامِ گُل و یاسَمَن و عیدِ صیام است"
        ]
      ]
    },
    {
      "id": "section47",
      "title": "غزل شمارهٔ ۴۷",
      "couplets": [
        [
          "به کویِ میکده هر سالِکی که رَه دانست",
          "دری دگر زدن اندیشهٔ تَبَه دانست"
        ],
        [
          "زمانه افسر رندی نداد جز به کسی",
          "که سرفرازیِ عالَم در این کُلَه دانست"
        ],
        [
          "بر آستانهٔ میخانه هر که یافت رَهی",
          "ز فیضِ جامِ مِی اَسرار خانقَه دانست"
        ],
        [
          "هر آن که رازِ دو عالم ز خطِ ساغَر خواند",
          "رُموزِ جامِ جم از نقشِ خاکِ ره دانست"
        ],
        [
          "ورایِ طاعتِ دیوانگان ز ما مَطَلَب",
          "که شیخِ مذهبِ ما عاقلی گُنَه دانست"
        ],
        [
          "دلم ز نرگسِ ساقی اَمان نخواست به جان",
          "چرا که شیوهٔ آن تُرکِ دل سیه دانست"
        ],
        [
          "ز جورِ کوکبِ طالع ،سَحَرگَهان چشمم",
          "چنان گریست که ناهید دید و مَه دانست"
        ],
        [
          "حدیثِ حافظ و ساغر که می‌زند پنهان",
          "چه جایِ محتسب و شِحنه، پادشَه دانست"
        ],
        [
          "بلندمرتبه شاهی که نُه رِواقِ سِپِهر",
          "نمونه‌ای ز خَمِ طاقِ بارگَه دانست"
        ]
      ]
    },
    {
      "id": "section48",
      "title": "غزل شمارهٔ ۴۸",
      "couplets": [
        [
          "صوفی از پرتو مِی رازِ نهانی دانست",
          "گوهرِ هر کس از این لعل، توانی دانست"
        ],
        [
          "قدر مجموعهٔ گل، مرغِ سَحَر داند و بس",
          "که نه هر کو ورقی خواند، معانی دانست"
        ],
        [
          "عرضه کردم دو جهان بر دلِ کاراُفتاده",
          "به جز از عشقِ تو باقی همه فانی دانست"
        ],
        [
          "آن شد اکنون که ز اَبنایِ عَوام اندیشم",
          "مُحتَسِب نیز در این عیشِ نهانی دانست"
        ],
        [
          "دل‌بر، آسایش ما مَصلحتِ وقت ندید",
          "ور نه از جانبِ ما دل‌نگرانی دانست"
        ],
        [
          "سنگ و گِل را کُنَد از یُمنِ نظر لعل و عقیق",
          "هر که قَدرِ نفسِ بادِ یمانی دانست"
        ],
        [
          "ای که از دفترِ عقل، آیت عشق آموزی",
          "ترسم این نکته به تَحقیق ندانی دانست"
        ],
        [
          "مِی بیاور که ننازد به گلِ باغِ جهان",
          "هر که غارت‌گریِ بادِ خزانی دانست"
        ],
        [
          "حافظ این گوهرِ مَنظوم که از طَبع اَنگیخت",
          "زَ اثرِ تربیتِ آصِفِ ثانی دانست"
        ]
      ]
    },
    {
      "id": "section49",
      "title": "غزل شمارهٔ ۴۹",
      "couplets": [
        [
          "روضهٔ خُلدِ برین خلوتِ درویشان است",
          "مایهٔ مُحتشمی، خدمتِ درویشان است"
        ],
        [
          "گَنج عُزلت که طِلِسماتِ عجایب دارد",
          "فتحِ آن در نظرِ رحمتِ درویشان است"
        ],
        [
          "قصرِ فردوس که رضوانش به دَربانی رفت",
          "مَنظَری از چمنِ نُزهَتِ درویشان است"
        ],
        [
          "آن چه زر می‌شود از پرتو آن قلبِ سیاه",
          "کیمیاییست که در صحبتِ درویشان است"
        ],
        [
          "آن که پیشش بِنَهَد تاجِ تکبر، خورشید",
          "کبریاییست که در حِشمتِ درویشان است"
        ],
        [
          "دولتی را که نباشد غم از آسیبِ زَوال",
          "بی‌تَکَلُف بشنو، دولتِ درویشان است"
        ],
        [
          "خسروان، قبلهٔ حاجاتِ جهانند ولی",
          "سببش بندگیِ حضرتِ درویشان است"
        ],
        [
          "رویِ مقصود که شاهان به دعا می‌طَلبند",
          "مَظهَرَش آینهٔ طَلعَتِ درویشان است"
        ],
        [
          "از کران تا به کران، لشکر ظُلم است ولی",
          "از اَزَل تا به اَبَد، فرصتِ درویشان است"
        ],
        [
          "ای توانگر مَفُروش این همه نِخوَت که تو را",
          "سر و زر در کَنَفِ همتِ درویشان است"
        ],
        [
          "گنجِ قارون که فرو می‌شود از قَهر هنوز",
          "خوانده باشی که هم از غِیرتِ درویشان است"
        ],
        [
          "حافظ ار آبِ حیاتِ اَزَلی می‌خواهی",
          "مَنبَعَش خاکِ درِ خلوتِ درویشان است"
        ],
        [
          "من غلامِ نظرِ آصِفِ عهدم کو را",
          "صورتِ خواجگی و سیرتِ درویشان است"
        ]
      ]
    },
    {
      "id": "section50",
      "title": "غزل شمارهٔ ۵۰",
      "couplets": [
        [
          "به دامِ زلفِ تو دل مبتلایِ خویشتن است",
          "بکُش به غمزه که اینَش سزایِ خویشتن است"
        ],
        [
          "گَرَت ز دست برآید مُرادِ خاطرِ ما",
          "به دست باش که خیری به جایِ خویشتن است"
        ],
        [
          "به جانت ای بتِ شیرین دهن که همچون شمع",
          "شبانِ تیره، مُرادم فنایِ خویشتن است"
        ],
        [
          "چو رای عشق زدی با تو گفتم ای بلبل",
          "مَکُن که آن گلِ خندان به رای خویشتن است"
        ],
        [
          "به مُشکِ چین و چِگِل نیست بویِ گُل مُحتاج",
          "که نافه‌هاش ز بندِ قَبایِ خویشتن است"
        ],
        [
          "مرو به خانهٔ اربابِ بی‌مُروتِ دهر",
          "که گنجِ عافیتت در سرایِ خویشتن است"
        ],
        [
          "بسوخت حافظ و در شرطِ عشقبازیِ او",
          "هنوز بر سرِ عهد و وفایِ خویشتن است"
        ]
      ]
    },
    {
      "id": "section51",
      "title": "غزل شمارهٔ ۵۱",
      "couplets": [
        [
          "لَعْلِ سیرابِ به‌خون‌تشنه‌، لَبِ یارِ من است",
          "وَز پیِ دیدنِ او، دادنِ جان، کارِ من است"
        ],
        [
          "شَرْم از آن چَشْمِ سیَه بادَش و مُژْگانِ دِراز",
          "هرکه دِل‌بُرْدَنِ او دید و در اِنْکارِ من است"
        ],
        [
          "ساروان، رَخت به دَروازه مَبَر‌، کان سرِ کو",
          "شاهراهی‌ست که مَنْزِلْگَهِ دِلْدارِ من است"
        ],
        [
          "بَنده‌یِ طالعِ خویشم که در این قَحْطِ وَفا",
          "عِشْقِ آن لولیِ سَرمَسْت‌، خَریدارِ من است"
        ],
        [
          "طَبْلِه‌یِ عِطْرِ گُل و زُلْفِ عَبیراَفْشانَش",
          "فِیْضِ یک شِمِّه ز بویِ خوشِ عَطّارِ من است"
        ],
        [
          "باغْبان، همچو نسیمم ز دَرِ خویش مَران!",
          "کآبِ گُلزارِ تو از اَشْکِ چو گُلنارِ من است"
        ],
        [
          "شَرْبَتِ قَنْد و گُلاب از لَبِ یارَم فَرمود",
          "نَرْگِسِ او که طَبیبِ دِلِ بیمارِ من است"
        ],
        [
          "آن‌که در طَرْزِ غزل، نُکته به «حافِظ» آموخت",
          "یارِ شیرین‌سُخَنِ نادره‌گُفتارِ من است"
        ]
      ]
    },
    {
      "id": "section52",
      "title": "غزل شمارهٔ ۵۲",
      "couplets": [
        [
          "روزْگاری‌ست که سودایِ بُتان، دینِ من است",
          "غَمِ این کار‌، نِشاطِ دِلِ غَمْگینِ من است"
        ],
        [
          "دیدنِ رویِ تو را دیده‌یِ جان‌بین باید",
          "وین کجا مَرْتَبِه‌یِ چَشْمِ جَهان‌بینِ من است؟"
        ],
        [
          "یارِ من باش که زیبِ فَلَک و زینتِ دَهْر",
          "از مَهِ رویِ تو و اَشْکِ چو پَروینِ من است"
        ],
        [
          "تا مرا عِشْقِ تو، تَعلیمِِ سُخَن‌گُفْتَن کَرْد",
          "خَلْق را وِرْدِ زَبان، مَدْحَت و تَحْسینِ من است"
        ],
        [
          "دولتِ فَقْر خدایا به من ارزانی دار",
          "کاین کِرامت، سَبَبِ حِشْمَت و تَمکینِ من است"
        ],
        [
          "واعِظِ شِحنه‌شناس، این عَظِمَت گو مَفُروش",
          "زان که مَنْزِلْگَهِ سُلطان، دِلِ مِسْکینِ من است"
        ],
        [
          "یا رب این کَعْبِه‌یِ مَقْصود، تَماشاگَهِ کیست؟",
          "که مُغِیلانِ طَریقش، گُل و نَسْرینِ من است"
        ],
        [
          "«حافظ» از حشمتِ پرویز، دگر، قِصِّه مَخوان",
          "که لَبَش، جُرْعِه‌کَشِ خُسروِ شیرینِ من است"
        ]
      ]
    },
    {
      "id": "section53",
      "title": "غزل شمارهٔ ۵۳",
      "couplets": [
        [
          "منم که گوشهٔ میخانه، خانقاهِ من است",
          "دعایِ پیرِ مُغان، وِرْدِ صُبْحگاهِ من است"
        ],
        [
          "گَرَم ترانهٔ چنگ صَبوح نیست چه باک",
          "نوایِ من به سَحَر، آهِ عُذْرخواهِ من است"
        ],
        [
          "ز پادشاه و گِدا، فارِغم بِحَمْدِالله",
          "گِدایِ خاکِ دَرِ دوست، پادشاهِ من است"
        ],
        [
          "غَرَض زِ مَسْجِد و مِیخانه‌ام، وِصالِ شماست",
          "جُز این خیال ندارم، خُدا، گُواهِ من است"
        ],
        [
          "مَگَر به تیغِ اَجَل، خیمه بَرکَنَم ور نی",
          "رَمیدن از دَرِ دولت، نه رَسْم و راهِ من است"
        ],
        [
          "از آن زَمان که بر این آسْتان نَهادم روی",
          "فَرازِ مَسْنَدِ خورشید، تِکْیِه‌گاهِ من است"
        ],
        [
          "گُناه اگرچه نبود اختیارِ ما، «حافظ»!",
          "تو در طریقِ اَدَب باش، گو گُناهِ من است"
        ]
      ]
    },
    {
      "id": "section54",
      "title": "غزل شمارهٔ ۵۴",
      "couplets": [
        [
          "ز گریه مَردُمِ چشمم نشسته در خون است",
          "ببین که در طلبت حالِ مَردُمان چون است"
        ],
        [
          "به یادِ لعلِ تو و چشمِ مستِ میگونت",
          "ز جامِ غم، می لعلی که می‌خورم خون است"
        ],
        [
          "ز مشرقِ سرِ کو آفتابِ طلعتِ تو",
          "اگر طلوع کند، طالعم همایون است"
        ],
        [
          "حکایتِ لبِ شیرین، کلام فرهاد است",
          "شِکَنجِ طُرِّهٔ لیلی مقام مجنون است"
        ],
        [
          "دلم بجو که قدت همچو سرو دلجوی است",
          "سخن بگو که کلامت لطیف و موزون است"
        ],
        [
          "ز دورِ باده به جان، راحتی رسان ساقی",
          "که رنجِ خاطرم از جورِ دورِ گردون است"
        ],
        [
          "از آن دمی که ز چشمم برفت رودِ عزیز",
          "کنارِ دامنِ من همچو رودِ جیحون است"
        ],
        [
          "چگونه شاد شود اندرونِ غمگینم؟",
          "به اختیار، که از اختیار بیرون است"
        ],
        [
          "ز بیخودی طلبِ یار می‌کند حافظ",
          "چو مفلسی که طلبکارِ گنجِ قارون است"
        ]
      ]
    },
    {
      "id": "section55",
      "title": "غزل شمارهٔ ۵۵",
      "couplets": [
        [
          "خَمِ زلفِ تو دامِ کفر و دین است",
          "ز کارستانِ او یک شمه این است"
        ],
        [
          "جمالت مُعجِزِ حُسن است لیکن",
          "حدیثِ غمزه‌ات سحرِ مبین است"
        ],
        [
          "ز چشمِ شوخِ تو جان کی توان برد؟",
          "که دایم با کمان اندر کمین است"
        ],
        [
          "بر آن چشمِ سیه صد آفرین باد",
          "که در عاشق کُشی سِحرآفرین است"
        ],
        [
          "عجب عِلمیست عِلم هیئت عشق",
          "که چرخِ هشتمش، هفتم زمین است"
        ],
        [
          "تو پنداری که بدگو رفت و جان برد؟",
          "حسابش با کرام الکاتبین است"
        ],
        [
          "مشو حافظ ز کیدِ زلفش ایمن",
          "که دل برد و کنون در بندِ دین است"
        ]
      ]
    },
    {
      "id": "section56",
      "title": "غزل شمارهٔ ۵۶",
      "couplets": [
        [
          "دل سراپردهٔ محبتِ اوست",
          "دیده آیینه‌دارِ طلعت اوست"
        ],
        [
          "من که سر در نیاورم به دو کون",
          "گردنم زیرِ بارِ منتِ اوست"
        ],
        [
          "تو و طوبی و ما و قامتِ یار",
          "فکرِ هر کس به قدرِ همتِ اوست"
        ],
        [
          "گر من آلوده‌دامنم چه عجب",
          "همه عالم گواهِ عصمتِ اوست"
        ],
        [
          "من که باشم در آن حرم که صبا",
          "پرده‌دارِ حریمِ حُرمتِ اوست"
        ],
        [
          "بی خیالش مباد منظرِ چشم",
          "زآن که این گوشه جایِ خلوتِ اوست"
        ],
        [
          "هر گلِ نو که شد چمن‌آرای",
          "زَ اثر رنگ و بویِ صحبتِ اوست"
        ],
        [
          "دورِ مجنون گذشت و نوبتِ ماست",
          "هر کسی پنج روز، نوبتِ اوست"
        ],
        [
          "مُلکَتِ عاشقیّ و گنجِ طرب",
          "هر چه دارم ز یُمنِ همتِ اوست"
        ],
        [
          "من و دل گر فدا شدیم چه باک؟",
          "غرض اندر میان سلامتِ اوست"
        ],
        [
          "فقرِ ظاهر مبین که حافظ را",
          "سینه گنجینهٔ محبتِ اوست"
        ]
      ]
    },
    {
      "id": "section57",
      "title": "غزل شمارهٔ ۵۷",
      "couplets": [
        [
          "آن سیه‌چَرده که شیرینیِ عالَم با اوست",
          "چَشْمِ مِیگون، لبِ خَندان، دِلِ خُرَّم با اوست"
        ],
        [
          "گرچه شیرین‌‌دَهَنان پادشهان‌اند ولی",
          "او سلیمانِ زمان است که خاتَم با اوست"
        ],
        [
          "روی خوب است و کمالِ هنر و دامن پاک",
          "لاجَرَم، هِمَّتِ پاکانِ دو عالَم با اوست"
        ],
        [
          "خالِ مُشْکین که بدان عارِضِ گَنْدُمگون است",
          "سِرِّ آن دانه که شُد رَهْزَنِ آدَم با اوست"
        ],
        [
          "دلبرم، عَزْمِ سَفَر کَرْد خُدا را یاران",
          "چه کُنَم با دِلِ مجروح که مَرْهَم با اوست؟"
        ],
        [
          "با که این نکته توان گفت که آن سنگین‌‌دِل",
          "کُشْت ما را و دَمِ عیسیِ مَریم با اوست؟"
        ],
        [
          "«حافظ» از مُعْتَقِدان است گرامی دارَش!",
          "زان که بخشایشِ بس روحِ مُکَرَّم با اوست"
        ]
      ]
    },
    {
      "id": "section58",
      "title": "غزل شمارهٔ ۵۸",
      "couplets": [
        [
          "سرِ ارادتِ ما و آستانِ حضرت دوست",
          "که هر چه بر سرِ ما می‌رود ارادتِ اوست"
        ],
        [
          "نظیرِ دوست ندیدم، اگر چه از مَه و مِهر",
          "نهادم آینه‌ها در مقابلِ رخِ دوست"
        ],
        [
          "صبا ز حالِ دلِ تنگِ ما چه شرح دهد؟",
          "که چون شِکَنجِ ورق‌هایِ غنچه تو بر توست"
        ],
        [
          "نه من سَبوکش این دیرِ رندسوزم و بس",
          "بسا سَرا که در این کارخانه سنگ و سبوست"
        ],
        [
          "مگر تو شانه زدی زلفِ عنبرافشان را؟",
          "که بادْ غالیه‌سا گشت و خاکْ عنبربوست"
        ],
        [
          "نثارِ رویِ تو هر برگِ گل که در چمن است",
          "فدای قَدِّ تو هر سروبُن که بر لبِ جوست"
        ],
        [
          "زبانِ ناطقه در وصفِ شوق نالان است",
          "چه جای کِلکِ بریده‌زبانِ بیهُده‌گوست؟"
        ],
        [
          "رخِ تو در دلم آمد مراد خواهم یافت",
          "چرا که حالِ نکو در قَفایِ فالِ نکوست"
        ],
        [
          "نه این زمان دلِ حافظ در آتشِ هوس است",
          "که داغدار ازل همچو لالهٔ خودروست"
        ]
      ]
    },
    {
      "id": "section59",
      "title": "غزل شمارهٔ ۵۹",
      "couplets": [
        [
          "دارم امید عاطفتی از جناب دوست",
          "کردم جنایتی و امیدم به عفو اوست"
        ],
        [
          "دانم که بُگذرد ز سرِ جرمِ من که او",
          "گر چه پریوش است ولیکن فرشته‌خوست"
        ],
        [
          "چندان گریستیم که هر کس که برگذشت",
          "در اشکِ ما چو دید روان گفت «کاین چه جوست؟»"
        ],
        [
          "هیچ است آن دهان و نبینم از او نشان",
          "موی است آن میان و ندانم که آن چه موست"
        ],
        [
          "دارم عجب ز نقشِ خیالش که چون نرفت",
          "از دیده‌ام که دَم به دَمش کار شُست و شوست"
        ],
        [
          "بی گفت و گوی زلفِ تو دل را همی کُشد",
          "با زلف دلکَش تو که را روی گفت و گوست؟"
        ],
        [
          "عمری‌ست تا ز زلفِ تو بویی شنیده‌ام",
          "زان بوی در مشامِ دلِ من هنوز بوست"
        ],
        [
          "حافظ بد است حالِ پریشانِ تو، ولی",
          "بر بویِ زلفِ یار پریشانیَت نکوست"
        ]
      ]
    },
    {
      "id": "section60",
      "title": "غزل شمارهٔ ۶۰",
      "couplets": [
        [
          "آن پیکِ ناموَر که رسید از دیارِ دوست",
          "آورد حِرزِ جان ز خطِ مُشکبارِ دوست"
        ],
        [
          "خوش می‌دهد نشانِ جلال و جمالِ یار",
          "خوش می‌کند حکایتِ عِزّ و وقارِ دوست"
        ],
        [
          "دل دادمش به مژده و خِجلَت همی‌برم",
          "زین نقدِ قلبِ خویش که کردم نثارِ دوست"
        ],
        [
          "شکرِ خدا که از مددِ بختِ کارساز",
          "بر حسبِ آرزوست همه کار و بارِ دوست"
        ],
        [
          "سیرِ سپهر و دورِ قمر را چه اختیار؟",
          "در گردشند بر حَسَبِ اختیار دوست"
        ],
        [
          "گر بادِ فتنه هر دو جهان را به هم زند",
          "ما و چراغِ چَشم و رهِ انتظارِ دوست"
        ],
        [
          "کُحلُ الجَواهری به من آر ای نسیمِ صبح",
          "زان خاکِ نیکبخت که شد رهگذارِ دوست"
        ],
        [
          "ماییم و آستانهٔ عشق و سرِ نیاز",
          "تا خوابِ خوش که را بَرَد اندر کنارِ دوست"
        ],
        [
          "دشمن به قصدِ حافظ اگر دم زند چه باک؟",
          "مِنَّت خدای را که نیَم شرمسارِ دوست"
        ]
      ]
    },
    {
      "id": "section61",
      "title": "غزل شمارهٔ ۶۱",
      "couplets": [
        [
          "صبا اگر گذری اُفتَدَت به کشور دوست",
          "بیار نَفحِه‌ای از گیسوی مُعَنبَر دوست"
        ],
        [
          "به جانِ او که به شکرانه جان برافشانم",
          "اگر به سویِ من آری پیامی از برِ دوست"
        ],
        [
          "و گر چنان که در آن حضرتت نباشد بار",
          "برایِ دیده بیاور غباری از درِ دوست"
        ],
        [
          "منِ گدا و تمنایِ وصلِ او هیهات",
          "مگر به خواب ببینم خیالِ منظرِ دوست"
        ],
        [
          "دل صِنوبَری‌ام همچو بید لرزان است",
          "ز حسرتِ قد و بالای چون صنوبرِ دوست"
        ],
        [
          "اگر چه دوست به چیزی نمی‌خرد ما را",
          "به عالمی نفروشیم مویی از سرِ دوست"
        ],
        [
          "چه باشد ار شود از بندِ غم دلش آزاد",
          "چو هست حافظِ مسکین غلام و چاکر دوست"
        ]
      ]
    },
    {
      "id": "section62",
      "title": "غزل شمارهٔ ۶۲",
      "couplets": [
        [
          "مرحبا ای پیکِ مشتاقان بده پیغامِ دوست",
          "تا کُنم جان از سرِ رغبت فدای نامِ دوست"
        ],
        [
          "واله و شیداست دایم همچو بلبل در قفس",
          "طوطی طبعم ز عشقِ شِکَّر و بادامِ دوست"
        ],
        [
          "زلفِ او دام است و خالش دانهٔ آن دام و من",
          "بر امیدِ دانه‌ای افتاده‌ام در دامِ دوست"
        ],
        [
          "سر ز مستی برنگیرد تا به صبحِ روزِ حشر",
          "هر که چون من در ازل یک جرعه خورد از جامِ دوست"
        ],
        [
          "بس نگویم شِمِّه‌ای از شرحِ شوقِ خود از آنک",
          "دردسر باشد نمودن بیش از این ابرامِ دوست"
        ],
        [
          "گر دهد دستم کشم در دیده همچون توتیا",
          "خاک راهی کـ‌آن مشرف گردد از اَقدامِ دوست"
        ],
        [
          "میل من سویِ وصال و قصد او سویِ فراق",
          "تَرکِ کامِ خود گرفتم تا برآید کامِ دوست"
        ],
        [
          "حافظ اندر دَردِ او می‌سوز و بی‌درمان بساز",
          "زان که درمانی ندارد دَردِ بی‌آرامِ دوست"
        ]
      ]
    },
    {
      "id": "section63",
      "title": "غزل شمارهٔ ۶۳",
      "couplets": [
        [
          "رویِ تو کس ندید و هزارت رقیب هست",
          "در غنچه‌ای هنوز و صدت عندلیب هست"
        ],
        [
          "گر آمدم به کوی تو چندان غریب نیست",
          "چون من در آن دیار هزاران غریب هست"
        ],
        [
          "در عشق، خانقاه و خرابات فرق نیست",
          "هر جا که هست پرتوِ رویِ حبیب هست"
        ],
        [
          "آن جا که کارِ صومعه را جلوه می‌دهند",
          "ناقوسِ دِیرِ راهب و نامِ صلیب هست"
        ],
        [
          "عاشق که شد که یار به حالش نظر نکرد",
          "ای خواجه درد نیست وگرنه طبیب هست"
        ],
        [
          "فریادِ حافظ این همه آخِر به هرزه نیست",
          "هم قصه‌ای غریب و حدیثی عجیب هست"
        ]
      ]
    },
    {
      "id": "section64",
      "title": "غزل شمارهٔ ۶۴",
      "couplets": [
        [
          "اگر چه عرض هنر پیشِ یار بی‌ادبیست",
          "زبان خموش، ولیکن دهان پُر از عربیست"
        ],
        [
          "پری نهفته رخ و دیو در کرشمهٔ حُسن",
          "بسوخت دیده ز حیرت که این چه بوالعجبیست"
        ],
        [
          "در این چمن گلِ بی خار کس نچید آری",
          "چراغِ مصطفوی با شرارِ بولَهَبیست"
        ],
        [
          "سبب مپرس که چرخ از چه سِفله‌پرور شد",
          "که کام‌بخشی او را بهانه بی‌سببیست"
        ],
        [
          "به نیم جو نخرم طاقِ خانقاه و رِباط",
          "مرا که مَصطَبه ایوان و پای خُم طَنَبیست"
        ],
        [
          "جمالِ دختر رَز نورِ چشمِ ماست مگر",
          "که در نقابِ زُجاجی و پردهٔ عِنَبیست"
        ],
        [
          "هزار عقل و ادب داشتم من ای خواجه",
          "کنون که مستِ خرابم، صلاح بی‌ادبیست"
        ],
        [
          "بیار می که چو حافظ هزارم استظهار",
          "به گریهٔ سحری و نیازِ نیم شبیست"
        ]
      ]
    },
    {
      "id": "section65",
      "title": "غزل شمارهٔ ۶۵",
      "couplets": [
        [
          "خوشتر ز عیش و صحبت و باغ و بهار چیست؟",
          "ساقی کجاست، گو سببِ انتظار چیست؟"
        ],
        [
          "هر وقتِ خوش که دست دهد مغتنم شمار",
          "کس را وقوف نیست که انجامِ کار چیست"
        ],
        [
          "پیوندِ عمر بسته به مویی‌ست هوش دار",
          "غمخوارِ خویش باش، غم روزگار چیست؟"
        ],
        [
          "معنیِ آبِ زندگی و روضهٔ ارم",
          "جز طَرفِ جویبار و میِ خوشگوار چیست؟"
        ],
        [
          "مستور و مست هر دو چو از یک قبیله‌اند",
          "ما دل به عشوهٔ که دهیم اختیار چیست؟"
        ],
        [
          "راز درونِ پرده چه داند فلک، خموش",
          "ای مدعی نزاعِ تو با پرده‌دار چیست؟"
        ],
        [
          "سهو و خطایِ بنده گَرَش اعتبار نیست",
          "معنیِ عفو و رحمتِ آمُرزگار چیست؟"
        ],
        [
          "زاهد شرابِ کوثر و حافظ پیاله خواست",
          "تا در میانه خواستهٔ کردگار چیست"
        ]
      ]
    },
    {
      "id": "section66",
      "title": "غزل شمارهٔ ۶۶",
      "couplets": [
        [
          "بنال بلبل اگر با مَنَت سرِ یاریست",
          "که ما دو عاشق زاریم و کارِ ما زاریست"
        ],
        [
          "در آن زمین که نسیمی وزد ز طُرِّهٔ دوست",
          "چه جایِ دم زدنِ نافه‌های تاتاریست"
        ],
        [
          "بیار باده که رنگین کنیم جامهٔ زرق",
          "که مستِ جامِ غروریم و نام هشیاریست"
        ],
        [
          "خیالِ زلفِ تو پختن نه کارِ هر خامیست",
          "که زیرِ سلسله رفتن طریقِ عیّاریست"
        ],
        [
          "لطیفه‌ایست نهانی که عشق از او خیزد",
          "که نام آن نه لبِ لعل و خطِ زنگاریست"
        ],
        [
          "جمالِ شخص، نه چشم است و زلف و عارض و خال",
          "هزار نکته در این کار و بارِ دلداریست"
        ],
        [
          "قلندرانِ حقیقت به نیم جو نخرند",
          "قبایِ اطلس آن کس که از هنر عاریست"
        ],
        [
          "بر آستان تو مشکل توان رسید آری",
          "عروج بر فلکِ سروری به دشواریست"
        ],
        [
          "سحر کرشمهٔ چشمت به خواب می‌دیدم",
          "زهی مراتب خوابی که بِه ز بیداریست"
        ],
        [
          "دلش به ناله میازار و ختم کن حافظ",
          "که رستگاریِ جاوید در کم آزاریست"
        ]
      ]
    },
    {
      "id": "section67",
      "title": "غزل شمارهٔ ۶۷",
      "couplets": [
        [
          "یا رب این شمع دل‌افروز ز کاشانهٔ کیست؟",
          "جانِ ما سوخت، بپرسید که جانانهٔ کیست؟"
        ],
        [
          "حالیا خانه‌براندازِ دل و دین من است",
          "تا در آغوشِ که می‌خسبد و هم‌خانهٔ کیست؟"
        ],
        [
          "بادهٔ لعلِ لبش کز لبِ من دور مباد",
          "راحِ روحِ که و پیمان‌دهٔ پیمانهٔ کیست؟"
        ],
        [
          "دولتِ صحبتِ آن شمعِ سعادت‌پرتو",
          "باز پرسید خدا را که به پروانهٔ کیست؟"
        ],
        [
          "می‌دهد هر کَسَش افسونی و معلوم نشد",
          "که دلِ نازکِ او مایلِ افسانهٔ کیست!"
        ],
        [
          "یا رب آن شاه‌وَشِ ماه‌رخِ زهره‌جبین",
          "دُرِّ یکتایِ که و گوهر یک‌دانهٔ کیست؟"
        ],
        [
          "گفتم آه از دلِ دیوانهٔ حافظ بی‌تو",
          "زیرِ لب خنده‌زنان گفت که دیوانهٔ کیست؟"
        ]
      ]
    },
    {
      "id": "section68",
      "title": "غزل شمارهٔ ۶۸",
      "couplets": [
        [
          "ماهم این هفته برون رفت و به چشمم سالی‌ست",
          "حالِ هجران تو چه دانی که چه مشکل حالی‌ست؟"
        ],
        [
          "مردم دیده ز لطفِ رخِ او در رخِ او",
          "عکس خود دید، گمان برد که مشکین خالی‌ست"
        ],
        [
          "می‌چکد شیر هنوز از لبِ هم‌چون شکرش",
          "گر چه در شیوه‌گری هر مژه‌اش قَتّالی‌ست"
        ],
        [
          "ای که انگشت‌نمایی به کرم در همه شهر",
          "وه که در کارِ غریبان، عَجَبَت اِهمالی‌ست"
        ],
        [
          "بعد از اینم نَبُوَد شائبه در جوهرِ فرد",
          "که دهانِ تو در این نکته خوش استدلالی‌ست"
        ],
        [
          "مژده دادند که بر ما گذری خواهی کرد",
          "نیّتِ خیر مگردان که مبارک فالی‌ست"
        ],
        [
          "کوهِ اندوهِ فراقت به چه حالت بکِشد؟",
          "حافظِ خسته که از ناله تنش چون نالی‌ست"
        ]
      ]
    },
    {
      "id": "section69",
      "title": "غزل شمارهٔ ۶۹",
      "couplets": [
        [
          "کس نیست که افتادهٔ آن زلفِ دوتا نیست",
          "در رهگذرِ کیست که دامی ز بلا نیست"
        ],
        [
          "چون چشمِ تو دل می‌برد از گوشه نشینان",
          "همراهِ تو بودن گُنَه از جانب ما نیست"
        ],
        [
          "روی تو مگر آینهٔ لطفِ الهیست",
          "حقا که چنین است و در این روی و ریا نیست"
        ],
        [
          "نرگس طلبد شیوهٔ چشمِ تو، زهی چشم",
          "مسکین خبرش از سر و، در دیده حیا نیست"
        ],
        [
          "از بهرِ خدا زلف مَپیرای که ما را",
          "شب نیست که صد عربده با بادِ صبا نیست"
        ],
        [
          "بازآی که بی روی تو ای شمعِ دل افروز",
          "در بزمِ حریفان، اثرِ نور و صفا نیست"
        ],
        [
          "تیمارِ غریبان اثرِ ذکرِ جمیل است",
          "جانا مگر این قاعده در شهرِ شما نیست؟"
        ],
        [
          "دی می‌شد و گفتم صنما عهد به جای آر",
          "گفتا غلطی خواجه در این عهد وفا نیست"
        ],
        [
          "گر پیر مغان مرشدِ من شد چه تفاوت",
          "در هیچ سری نیست که سِرّی ز خدا نیست"
        ],
        [
          "عاشق چه کُنَد گر نَکِشَد بارِ ملامت",
          "با هیچ دلاور سپرِ تیرِ قضا نیست"
        ],
        [
          "در صومعهٔ زاهد و در خلوتِ صوفی",
          "جز گوشهٔ ابروی تو محرابِ دعا نیست"
        ],
        [
          "ای چنگ فروبرده به خونِ دلِ حافظ",
          "فکرت مگر از غیرتِ قرآن و خدا نیست"
        ]
      ]
    },
    {
      "id": "section70",
      "title": "غزل شمارهٔ ۷۰",
      "couplets": [
        [
          "مردم دیدهٔ ما جز به رُخَت ناظر نیست",
          "دل سرگشتهٔ ما غیرِ تو را ذاکر نیست"
        ],
        [
          "اشکم احرامِ طوافِ حَرَمَت می‌بندد",
          "گرچه از خونِ دلِ ریش دمی طاهر نیست"
        ],
        [
          "بستهٔ دام و قفس باد چو مرغ وحشی",
          "طایر سِدره اگر در طلبت طایر نیست"
        ],
        [
          "عاشقِ مفلس اگر قلبِ دلش کرد نثار",
          "مَکُنَش عیب که بر نقدِ روان قادر نیست"
        ],
        [
          "عاقبت دست بدان سروِ بلندش برسد",
          "هر که را در طلبت همتِ او قاصر نیست"
        ],
        [
          "از روان بخشی عیسی نزنم دَم هرگز",
          "زان که در روح فَزایی چو لبت ماهر نیست"
        ],
        [
          "من که در آتشِ سودای تو آهی نزنم",
          "کِی توان گفت که بر داغ، دلم صابر نیست"
        ],
        [
          "روز اول که سرِ زلفِ تو دیدم گفتم",
          "که پریشانیِ این سلسله را آخر نیست"
        ],
        [
          "سر پیوند تو تنها نه دلِ حافظ راست",
          "کیست آن کِش سَرِ پیوند تو در خاطر نیست"
        ]
      ]
    },
    {
      "id": "section71",
      "title": "غزل شمارهٔ ۷۱",
      "couplets": [
        [
          "زاهدِ ظاهرپرست از حالِ ما آگاه نیست",
          "در حقِ ما هر چه گوید جایِ هیچ اکراه نیست"
        ],
        [
          "در طریقت هر چه پیشِ سالک آید خیرِ اوست",
          "در صراطِ مستقیم ای دل کسی گمراه نیست"
        ],
        [
          "تا چه بازی رخ نماید بیدَقی خواهیم راند",
          "عرصهٔ شطرنجِ رندان را مجالِ شاه نیست"
        ],
        [
          "چیست این سقفِ بلندِ سادهٔ بسیارنقش؟",
          "زین معما هیچ دانا در جهان آگاه نیست"
        ],
        [
          "این چه استغناست یا رب وین چه قادر حکمت است؟",
          "کاین همه زخمِ نهان هست و مجالِ آه نیست"
        ],
        [
          "صاحبِ دیوانِ ما گویی نمی‌داند حساب",
          "کاندر این طُغرا نشانِ حِسبَةً لِلّه نیست"
        ],
        [
          "هر که خواهد گو بیا و هر چه خواهد گو بگو",
          "کِبر و ناز و حاجِب و دربان بدین درگاه نیست"
        ],
        [
          "بر درِ میخانه رفتن کارِ یکرنگان بود",
          "خودفروشان را به کویِ می‌فروشان راه نیست"
        ],
        [
          "هر چه هست از قامتِ ناسازِ بی اندام ماست",
          "ور نه تشریفِ تو بر بالایِ کس کوتاه نیست"
        ],
        [
          "بندهٔ پیرِ خراباتم که لطفش دایم است",
          "ور نه لطفِ شیخ و زاهد، گاه هست و گاه نیست"
        ],
        [
          "حافظ ار بر صدر ننشیند ز عالی‌مشربیست",
          "عاشقِ دُردی‌کش اندر بندِ مال و جاه نیست"
        ]
      ]
    },
    {
      "id": "section72",
      "title": "غزل شمارهٔ ۷۲",
      "couplets": [
        [
          "راهی‌ست راهِ عشق که هیچش کناره نیست",
          "آن‌جا جز آن‌که جان بسپارند، چاره نیست"
        ],
        [
          "هر گَه که دل به عشق دهی، خوش دمی بود",
          "در کارِ خیر حاجتِ هیچ استخاره نیست"
        ],
        [
          "ما را ز منعِ عقل مترسان و می بیار",
          "کآن شِحنه در ولایتِ ما هیچ کاره نیست"
        ],
        [
          "از چشم خود بپرس که ما را که می‌کُشد؟",
          "جانا گناهِ طالع و جرمِ ستاره نیست"
        ],
        [
          "او را به چشمِ پاک توان دید چون هلال",
          "هر دیده جایِ جلوهٔ آن ماه‌پاره نیست"
        ],
        [
          "فرصت شمر طریقهٔ رندی که این نشان",
          "چون راهِ گنج بر همه کس آشکاره نیست"
        ],
        [
          "نگرفت در تو گریهٔ حافظ به هیچ رو",
          "حیرانِ آن دلم که کم از سنگِ خاره نیست"
        ]
      ]
    },
    {
      "id": "section73",
      "title": "غزل شمارهٔ ۷۳",
      "couplets": [
        [
          "روشن از پرتوِ رویت نظری نیست که نیست",
          "مِنَّت خاکِ درت بر بصری نیست که نیست"
        ],
        [
          "ناظرِ روی تو صاحب نظرانند آری",
          "سِرِّ گیسوی تو در هیچ سَری نیست که نیست"
        ],
        [
          "اشکِ غَمّازِ من ار سرخ برآمد چه عجب؟",
          "خجل از کردهٔ خود پرده دری نیست که نیست"
        ],
        [
          "تا به دامن ننشیند ز نسیمش گَردی",
          "سیل خیز از نظرم ره‌گذری نیست که نیست"
        ],
        [
          "تا دم از شامِ سرِ زلفِ تو هر جا نزنند",
          "با صبا گفت و شنیدم سحری نیست که نیست"
        ],
        [
          "من از این طالع شوریده بِرَنجَم ور نی",
          "بهره‌مند از سَرِ کویت دگری نیست که نیست"
        ],
        [
          "از حیایِ لبِ شیرینِ تو ای چشمهٔ نوش",
          "غرق آب و عرق اکنون شکری نیست که نیست"
        ],
        [
          "مصلحت نیست که از پرده برون افتد راز",
          "ور نه در مجلسِ رندان خبری نیست که نیست"
        ],
        [
          "شیر در بادیهٔ عشق تو روباه شود",
          "آه از این راه که در وی خطری نیست که نیست"
        ],
        [
          "آب چشمم که بر او مِنَّت خاکِ درِ توست",
          "زیرِ صد مِنَّتِ او خاکِ دری نیست که نیست"
        ],
        [
          "از وجودم قَدَری نام و نشان هست که هست",
          "ور نه از ضعف در آن جا اثری نیست که نیست"
        ],
        [
          "غیر از این نکته که حافظ ز تو ناخشنود است",
          "در سراپای وجودت هنری نیست که نیست"
        ]
      ]
    },
    {
      "id": "section74",
      "title": "غزل شمارهٔ ۷۴",
      "couplets": [
        [
          "حاصلِ کارگه کون و مکان این همه نیست",
          "باده پیش آر که اسبابِ جهان این همه نیست"
        ],
        [
          "از دل و جان شرفِ صحبتِ جانان غرض است",
          "غرض این است، وگرنه دل و جان این همه نیست"
        ],
        [
          "مِنَّتِ سِدره و طوبی ز پیِ سایه مکش",
          "که چو خوش بنگری ای سروِ روان این، همه نیست"
        ],
        [
          "دولت آن است که بی خونِ دل آید به کنار",
          "ور نه با سعی و عمل باغِ جَنان این همه نیست"
        ],
        [
          "پنج روزی که در این مرحله مهلت داری",
          "خوش بیاسای زمانی که زمان این همه نیست"
        ],
        [
          "بر لبِ بحرِ فنا منتظریم ای ساقی",
          "فرصتی دان که ز لب تا به دهان این همه نیست"
        ],
        [
          "زاهد ایمن مشو از بازیِ غیرت، زنهار",
          "که ره از صومعه تا دیرِ مغان این همه نیست"
        ],
        [
          "دردمندیّ‌ِ منِ سوختهٔ زار و نَزار",
          "ظاهرا حاجتِ تقریر و بیان این همه نیست"
        ],
        [
          "نام حافظ رقمِ نیک پذیرفت ولی",
          "پیش رندان رقمِ سود و زیان این همه نیست"
        ]
      ]
    },
    {
      "id": "section75",
      "title": "غزل شمارهٔ ۷۵",
      "couplets": [
        [
          "خوابِ آن نرگسِ فَتّانِ تو، بی چیزی نیست",
          "تابِ آن زلفِ پریشانِ تو، بی چیزی نیست"
        ],
        [
          "از لبت شیر روان بود که من می‌گفتم",
          "این شکر گِردِ نمکدانِ تو، بی چیزی نیست"
        ],
        [
          "جان درازیِ تو بادا که یقین می‌دانم",
          "در کمان ناوَک مژگانِ تو، بی چیزی نیست"
        ],
        [
          "مبتلایی به غمِ محنت و اندوهِ فراق",
          "ای دل این ناله و افغان تو، بی چیزی نیست"
        ],
        [
          "دوش، باد از سرِ کویش به گلستان بگذشت",
          "ای گل این چاکِ گریبانِ تو، بی چیزی نیست"
        ],
        [
          "دردِ عشق ار چه دل از خلق نهان می‌دارد",
          "حافظ این دیدهٔ گریانِ تو، بی چیزی نیست"
        ]
      ]
    },
    {
      "id": "section76",
      "title": "غزل شمارهٔ ۷۶",
      "couplets": [
        [
          "جز آستان توام در جهان پناهی نیست",
          "سرِ مرا به جز این در، حواله گاهی نیست"
        ],
        [
          "عدو چو تیغ کِشد، من سپر بیندازم",
          "که تیغِ ما به جز از ناله‌ای و آهی نیست"
        ],
        [
          "چرا ز کویِ خرابات روی برتابم",
          "کز این بِهَم، به جهان هیچ رسم و راهی نیست"
        ],
        [
          "زمانه گر بزند آتشم به خرمنِ عمر",
          "بگو بسوز که بر من به برگِ کاهی نیست"
        ],
        [
          "غلامِ نرگسِ جَمّاشِ آن سَهی سَروم",
          "که از شرابِ غرورش به کس نگاهی نیست"
        ],
        [
          "مباش در پی آزار و هر چه خواهی کن",
          "که در شریعتِ ما غیر از این گناهی نیست"
        ],
        [
          "عِنان کشیده رو ای پادشاهِ کشورِ حُسن",
          "که نیست بر سر راهی که دادخواهی نیست"
        ],
        [
          "چنین که از همه سو دامِ راه می‌بینم",
          "بِه از حمایتِ زلفش مرا پناهی نیست"
        ],
        [
          "خزینهٔ دلِ حافظ به زلف و خال مده",
          "که کارهای چنین، حَدِّ هر سیاهی نیست"
        ]
      ]
    },
    {
      "id": "section77",
      "title": "غزل شمارهٔ ۷۷",
      "couplets": [
        [
          "بلبلی برگِ گُلی خوش رنگ در منقار داشت",
          "و اندر آن برگ و نوا خوش ناله‌هایِ زار داشت"
        ],
        [
          "گفتمش در عین وصل‌، این ناله و فریاد چیست؟",
          "گفت ما را جلوهٔ معشوق در این کار داشت"
        ],
        [
          "یار اگر ننشست با ما نیست جای اعتراض",
          "پادشاهی کامران بود، از گدایی عار داشت"
        ],
        [
          "در نمی‌گیرد نیاز و نازِ ما با حُسنِ دوست",
          "خُرَّم آن کز نازنینان‌، بختِ برخوردار داشت"
        ],
        [
          "خیز تا بر کِلکِ آن نقاش‌، جان افشان کنیم",
          "کـ‌این همه نقشِ عجب در گردشِ پرگار داشت"
        ],
        [
          "گر مریدِ راهِ عشقی فکرِ بدنامی مکن",
          "شیخِ صنعان خرقه رهنِ خانهٔ خَمّار داشت"
        ],
        [
          "وقتِ آن شیرین قلندر خوش که در اَطوارِ سیر",
          "ذکرِ تسبیحِ مَلَک در حلقهٔ زُنّار داشت"
        ],
        [
          "چشمِ حافظ زیرِ بامِ قصرِ آن حوری سرشت",
          "شیوهٔ جَنّاتُ تَجری تَحتِهَا الاَنهار داشت"
        ]
      ]
    },
    {
      "id": "section78",
      "title": "غزل شمارهٔ ۷۸",
      "couplets": [
        [
          "دیدی که یار، جز سَرِ جور و ستم نداشت",
          "بشکست عهد، وز غمِ ما هیچ غم نداشت"
        ],
        [
          "یا رب مگیرش ار چه دلِ چون کبوترم",
          "افکند و کُشت و عزتِ صیدِ حرم نداشت"
        ],
        [
          "بر من جفا ز بختِ من آمد وگرنه یار",
          "حاشا که رسمِ لطف و طریقِ کَرَم نداشت"
        ],
        [
          "با این همه هر آن که نه خواری کشید از او",
          "هر جا که رفت، هیچ کَسَش محترم نداشت"
        ],
        [
          "ساقی بیار باده و با محتسب بگو",
          "انکارِ ما مَکُن که چنین جام، جم نداشت"
        ],
        [
          "هر راهرو که ره به حریمِ درش نبرد",
          "مسکین بُرید وادی و ره در حرم نداشت"
        ],
        [
          "حافظ بِبَر تو گویِ فصاحت که مدعی",
          "هیچش هنر نبود و خبر نیز هم نداشت"
        ]
      ]
    },
    {
      "id": "section79",
      "title": "غزل شمارهٔ ۷۹",
      "couplets": [
        [
          "کنون که می‌دمد از بوستان نسیمِ بهشت",
          "من و شرابِ فرح‌بخش و یارِ حورسرشت"
        ],
        [
          "گدا چرا نزند لافِ سلطنت امروز؟",
          "که خیمه سایهٔ ابر است و بزمگه لبِ کِشت"
        ],
        [
          "چمن حکایتِ اردیبهشت می‌گوید",
          "نه عاقل است که نسیه خرید و نقد بِهِشت"
        ],
        [
          "به می عمارتِ دل کن که این جهانِ خراب",
          "بر آن سر است که از خاکِ ما بسازد خشت"
        ],
        [
          "وفا مجوی ز دشمن که پرتوی ندهد",
          "چو شمع صومعه افروزی از چراغِ کنشت"
        ],
        [
          "مَکُن به نامه سیاهی مَلامَتِ منِ مست",
          "که آگه است که تقدیر بر سرش چه نوشت؟"
        ],
        [
          "قدم دریغ مدار از جنازهٔ حافظ",
          "که گرچه غرقِ گناه است می‌رود به بهشت"
        ]
      ]
    },
    {
      "id": "section80",
      "title": "غزل شمارهٔ ۸۰",
      "couplets": [
        [
          "عیبِ رندان مَکُن ای زاهدِ پاکیزه‌سرشت",
          "که گناهِ دگران بر تو نخواهند نوشت"
        ],
        [
          "من اگر نیکم و گر بد تو برو خود را باش",
          "هر کسی آن دِرَوَد عاقبتِ کار، که کِشت"
        ],
        [
          "همه کس طالبِ یارند چه هشیار و چه مست",
          "همه جا خانهٔ عشق است چه مسجد چه کِنِشت"
        ],
        [
          "سرِ تسلیمِ من و خشتِ درِ میکده‌ها",
          "مدعی گر نکند فهمِ سخن، گو سر و خشت"
        ],
        [
          "ناامیدم مکن از سابقهٔ لطفِ ازل",
          "تو پسِ پرده چه دانی که که خوب است و که زشت"
        ],
        [
          "نه من از پردهٔ تقوا به درافتادم و بس",
          "پدرم نیز بهشتِ ابد از دست بهشت"
        ],
        [
          "حافظا روزِ اجل گر به کف آری جامی",
          "یک سر از کویِ خرابات بَرَندَت به بهشت"
        ]
      ]
    },
    {
      "id": "section81",
      "title": "غزل شمارهٔ ۸۱",
      "couplets": [
        [
          "صبحدم مرغِ چمن با گلِ نوخاسته گفت",
          "ناز کم کن که در این باغ، بسی چون تو شکفت"
        ],
        [
          "گل بخندید که از راست نرنجیم ولی",
          "هیچ عاشق سخنِ سخت به معشوق نگفت"
        ],
        [
          "گر طمع داری از آن جامِ مُرَصَّع می لعل",
          "ای بسا دُر که به نوکِ مژه‌ات باید سُفت"
        ],
        [
          "تا ابد بوی محبت به مشامش نرسد",
          "هر که خاکِ درِ میخانه به رخساره نَرُفت"
        ],
        [
          "در گلستانِ ارم دوش چو از لطف هوا",
          "زلفِ سنبل به نسیمِ سحری می‌آشفت"
        ],
        [
          "گفتم ای مَسنَدِ جم، جامِ جهان بینت کو",
          "گفت افسوس که آن دولتِ بیدار بِخُفت"
        ],
        [
          "سخنِ عشق نه آن است که آید به زبان",
          "ساقیا می ده و کوتاه کن این گفت و شِنُفت"
        ],
        [
          "اشکِ حافظ خرد و صبر به دریا انداخت",
          "چه کند سوزِ غمِ عشق نیارَست نهفت"
        ]
      ]
    },
    {
      "id": "section82",
      "title": "غزل شمارهٔ ۸۲",
      "couplets": [
        [
          "آن تُرکِ پری چهره که دوش از بَرِ ما رفت",
          "آیا چه خطا دید که از راهِ خطا رفت؟"
        ],
        [
          "تا رفت مرا از نظر آن چشمِ جهان‌بین",
          "کس واقفِ ما نیست که از دیده چه‌ها رفت"
        ],
        [
          "بر شمع نرفت از گذرِ آتشِ دل، دوش",
          "آن دود که از سوزِ جگر بر سر ما رفت"
        ],
        [
          "دور از رخِ تو دم به دم از گوشهٔ چشمم",
          "سیلابِ سرشک آمد و طوفانِ بلا رفت"
        ],
        [
          "از پای فُتادیم چو آمد غمِ هجران",
          "در درد بمردیم چو از دست دوا رفت"
        ],
        [
          "دل گفت وصالش به دعا باز توان یافت",
          "عمریست که عمرم همه در کارِ دعا رفت"
        ],
        [
          "احرام چه بندیم؟ چو آن قبله نه این جاست",
          "در سعی چه کوشیم؟ چو از مروه صفا رفت"
        ],
        [
          "دی گفت طبیب از سرِ حسرت چو مرا دید",
          "هیهات که رنجِ تو ز قانونِ شفا رفت"
        ],
        [
          "ای دوست به پرسیدنِ حافظ قدمی نه",
          "زان پیش که گویند که از دارِ فنا رفت"
        ]
      ]
    },
    {
      "id": "section83",
      "title": "غزل شمارهٔ ۸۳",
      "couplets": [
        [
          "گر ز دستِ زلفِ مُشکینت خطایی رفت رفت",
          "ور ز هندویِ شما بر ما جفایی رفت رفت"
        ],
        [
          "برقِ عشق ار خرمنِ پشمینه پوشی سوخت سوخت",
          "جورِ شاه کامران گر بر گدایی رفت رفت"
        ],
        [
          "در طریقت رنجشِ خاطر نباشد می بیار",
          "هر کدورت را که بینی چون صفایی رفت رفت"
        ],
        [
          "عشقبازی را تحمل باید ای دل، پای دار",
          "گر ملالی بود بود و گر خطایی رفت رفت"
        ],
        [
          "گر دلی از غمزهٔ دلدار باری برد برد",
          "ور میان جان و جانان ماجرایی رفت رفت"
        ],
        [
          "از سخن چینان ملالت‌ها پدید آمد ولی",
          "گر میانِ همنشینان ناسزایی رفت رفت"
        ],
        [
          "عیبِ حافظ گو مکن واعظ که رفت از خانقاه",
          "پای آزادی چه بندی؟ گر به جایی رفت رفت"
        ]
      ]
    },
    {
      "id": "section84",
      "title": "غزل شمارهٔ ۸۴",
      "couplets": [
        [
          "ساقی بیار باده که ماهِ صیام رفت",
          "دَردِه قدح که موسمِ ناموس و نام رفت"
        ],
        [
          "وقتِ عزیز رفت بیا تا قضا کنیم",
          "عمری که بی حضور صُراحی و جام رفت"
        ],
        [
          "مستم کن آن چنان که ندانم ز بی‌خودی",
          "در عرصهٔ خیال که آمد، کدام رفت"
        ],
        [
          "بر بوی آن که جرعهٔ جامت به ما رسد",
          "در مَصطَبِه دعایِ تو هر صبح و شام رفت"
        ],
        [
          "دل را که مرده بود حیاتی به جان رسید",
          "تا بویی از نسیمِ می‌اش در مشام رفت"
        ],
        [
          "زاهد غرور داشت، سلامت نبرد راه",
          "رند از رهِ نیاز به دارالسلام رفت"
        ],
        [
          "نقدِ دلی که بود مرا صرف باده شد",
          "قلبِ سیاه بود از آن در حرام رفت"
        ],
        [
          "در تابِ توبه چند توان سوخت همچو عود؟",
          "می ده که عمر در سرِ سودای خام رفت"
        ],
        [
          "دیگر مکن نصیحتِ حافظ که ره نیافت",
          "گمگشته‌ای که بادهٔ نابش به کام رفت"
        ]
      ]
    },
    {
      "id": "section85",
      "title": "غزل شمارهٔ ۸۵",
      "couplets": [
        [
          "شربتی از لبِ لعلش نچشیدیم و بِرَفت",
          "رویِ مَه پیکرِ او سیر ندیدیم و برفت"
        ],
        [
          "گویی از صحبتِ ما نیک به تنگ آمده بود",
          "بار بربست و به گَردش نرسیدیم و برفت"
        ],
        [
          "بس که ما فاتحه و حرزِ یمانی خواندیم",
          "وز پی‌اش سوره اخلاص دمیدیم و برفت"
        ],
        [
          "عشوه دادند که بر ما گذری خواهی کرد",
          "دیدی آخر که چنین عشوه خریدیم و برفت"
        ],
        [
          "شد چمان در چمنِ حسن و لطافت لیکن",
          "در گلستانِ وصالش نَچَمیدیم و برفت"
        ],
        [
          "همچو حافظ همه شب ناله و زاری کردیم",
          "کای دریغا به وداعش نرسیدیم و برفت"
        ]
      ]
    },
    {
      "id": "section86",
      "title": "غزل شمارهٔ ۸۶",
      "couplets": [
        [
          "ساقی بیا که یار ز رخ پرده برگرفت",
          "کارِ چراغ خلوتیان باز درگرفت"
        ],
        [
          "آن شمعِ سرگرفته دگر چهره برفروخت",
          "وین پیرِ سال‌خورده جوانی ز سر گرفت"
        ],
        [
          "آن عشوه داد عشق که مفتی ز ره برفت",
          "وان لطف کرد دوست که دشمن حذر گرفت"
        ],
        [
          "زنهار از آن عبارتِ شیرینِ دل‌فریب",
          "گویی که پستهٔ تو سخن در شکر گرفت"
        ],
        [
          "بارِ غمی که خاطرِ ما خسته کرده بود",
          "عیسی‌دمی خدا بفرستاد و برگرفت"
        ],
        [
          "هر سروقد که بر مَه و خور حسن می‌فروخت",
          "چون تو درآمدی پیِ کاری دگر گرفت"
        ],
        [
          "زین قصه هفت گنبدِ افلاک پرصداست",
          "کوته‌نظر ببین که سخن مختصر گرفت"
        ],
        [
          "حافظ تو این سخن ز که آموختی؟ که بخت",
          "تعویذ کرد شعرِ تو را و به زر گرفت"
        ]
      ]
    },
    {
      "id": "section87",
      "title": "غزل شمارهٔ ۸۷",
      "couplets": [
        [
          "حُسنت به اتفاقِ ملاحت جهان گرفت",
          "آری، به اتفاق، جهان می‌توان گرفت"
        ],
        [
          "افشایِ رازِ خلوتیان خواست کرد شمع",
          "شُکرِ خدا، که سِرِ دلش در زبان گرفت"
        ],
        [
          "زین آتشِ نهفته که در سینهٔ من است",
          "خورشید، شعله‌ای‌ست که در آسمان گرفت"
        ],
        [
          "می‌خواست گُل که دَم زند از رنگ و بویِ دوست",
          "از غیرتِ صبا، نفسَش در دهان گرفت"
        ],
        [
          "آسوده بر کنار چُو پرگار می‌شدم",
          "دوران، چو نقطه، عاقبتم در میان گرفت"
        ],
        [
          "آن روز شوقِ ساغرِ مِی، خرمنم بسوخت",
          "کآتش زِ عکسِ عارضِ ساقی در آن گرفت"
        ],
        [
          "خواهم شدن به کویِ مُغان آستین‌فشان",
          "زین فتنه‌ها که دامنِ آخرزمان گرفت"
        ],
        [
          "مِی خور که هر که آخرِ کارِ جهان بِدید",
          "از غم سبک برآمد و رَطلِ گران گرفت"
        ],
        [
          "بر برگِ گُل به خونِ شقایق نوشته‌اند",
          "«کآن کس که پخته شد، مِیِ چون اَرغَوان گرفت»"
        ],
        [
          "حافظ چو آبِ لطف ز نظمِ تو می‌چِکد",
          "حاسِد چگونه نکته تواند بر آن گرفت؟"
        ]
      ]
    },
    {
      "id": "section88",
      "title": "غزل شمارهٔ ۸۸",
      "couplets": [
        [
          "شنیده‌ام سخنی خوش که پیرِ کنعان گفت",
          "«فِراق یار، نه آن می‌کند که بتوان گفت»"
        ],
        [
          "حدیثِ هولِ قیامت که گفت واعظِ شهر",
          "کنایتی‌ست که از روزگارِ هجران گفت"
        ],
        [
          "نشانِ یارِ سفرکرده از کِه پُرسم باز؟",
          "که هر چه گفت بَریدِ صبا، پریشان گفت"
        ],
        [
          "فغان که آن مهِ نامهربانِ مِهرگُسِل",
          "به تَرکِ صحبتِ یاران خود چه آسان گفت"
        ],
        [
          "من و مقامِ رضا بعد از این و شُکرِ رقیب",
          "که دل به دردِ تو خو کرد و ترکِ درمان گفت"
        ],
        [
          "غمِ کهن به میِ سال‌خورده دفع کنید",
          "که تخم خوش‌دلی این است؛ پیرِ دهقان گفت"
        ],
        [
          "گره به باد مزن گر چه بر مراد رود",
          "که این سخن به مَثَل، باد با سلیمان گفت"
        ],
        [
          "به مهلتی که سپهرت دهد ز راه مرو",
          "تو را که گفت که این زال تَرک دَستان گفت؟"
        ],
        [
          "مزن ز چون و چرا دم که بندهٔ مُقبِل",
          "قبول کرد به جان، هر سخن که جانان گفت"
        ],
        [
          "که گفت حافظ از اندیشهٔ تو آمد باز؟",
          "من این نگفته‌ام آن کس که گفت بُهتان گفت"
        ]
      ]
    },
    {
      "id": "section89",
      "title": "غزل شمارهٔ ۸۹",
      "couplets": [
        [
          "یا رب سببی ساز که یارم به سلامت",
          "بازآید و بِرهانَدَم از بندِ مَلامت"
        ],
        [
          "خاکِ رهِ آن یارِ سفرکرده بیارید",
          "تا چشمِ جهان بین کُنَمَش جایِ اقامت"
        ],
        [
          "فریاد که از شش جهتم راه بِبَستند",
          "آن خال و خط و زلف و رخ و عارض و قامت"
        ],
        [
          "امروز که در دستِ توام مرحمتی کن",
          "فردا که شَوَم خاک چه سود اشکِ ندامت"
        ],
        [
          "ای آن که به تقریر و بیان دم زنی از عشق",
          "ما با تو نداریم سخن، خیر و سلامت"
        ],
        [
          "درویش مکن ناله ز شمشیرِ اَحِبّا",
          "کاین طایفه از کشته ستانند غرامت"
        ],
        [
          "در خرقه زن آتش که خمِ ابرویِ ساقی",
          "بر می‌شکند گوشهٔ محراب امامت"
        ],
        [
          "حاشا که من از جور و جفای تو بنالم",
          "بیدادِ لطیفان همه لطف است و کرامت"
        ],
        [
          "کوته نکند بحث سرِ زلف تو حافظ",
          "پیوسته شد این سلسله تا روزِ قیامت"
        ]
      ]
    },
    {
      "id": "section90",
      "title": "غزل شمارهٔ ۹۰",
      "couplets": [
        [
          "ای هدهد صبا به سبا می‌فرستمت",
          "بنگر که از کجا به کجا می‌فرستمت"
        ],
        [
          "حیف است طایری چو تو در خاک‌دانِ غم",
          "زین جا به آشیانِ وفا می‌فرستمت"
        ],
        [
          "در راهِ عشق مرحلهٔ قُرب و بُعد نیست",
          "می‌بینمت عیان و دعا می‌فرستمت"
        ],
        [
          "هر صبح و شام قافله‌ای از دعای خیر",
          "در صحبتِ شمال و صبا می‌فرستمت"
        ],
        [
          "تا لشکرِ غمت نکند مُلکِ دل خراب",
          "جانِ عزیزِ خود به نوا می‌فرستمت"
        ],
        [
          "ای غایب از نظر که شدی هم‌نشین دل",
          "می‌گویمت دعا و ثنا می‌فرستمت"
        ],
        [
          "در رویِ خود تَفَرُّجِ صُنع خدای کن",
          "کآیینهٔ خدای‌نما می‌فرستمت"
        ],
        [
          "تا مطربان ز شوقِ مَنَت آگهی دهند",
          "قول و غزل به ساز و نوا می‌فرستمت"
        ],
        [
          "ساقی بیا که هاتفِ غیبم به مژده گفت",
          "با درد صبر کن که دوا می‌فرستمت"
        ],
        [
          "حافظ، سرودِ مجلس ما ذکرِ خیرِ توست",
          "بشتاب هان که اسب و قبا می‌فرستمت"
        ]
      ]
    },
    {
      "id": "section91",
      "title": "غزل شمارهٔ ۹۱",
      "couplets": [
        [
          "ای غایب از نظر به خدا می‌سپارمت",
          "جانم بسوختی و به دل دوست دارمت"
        ],
        [
          "تا دامنِ کفن نکشم زیرِ پایِ خاک",
          "باور مکن که دست ز دامن بدارمت"
        ],
        [
          "محرابِ ابرویت بنما تا سحرگهی",
          "دستِ دعا برآرم و در گردن آرمت"
        ],
        [
          "گر بایدم شدن سویِ هاروتِ بابلی",
          "صد گونه جادویی بکنم تا بیارمت"
        ],
        [
          "خواهم که پیش میرمت ای بی‌وفا طبیب",
          "بیمار باز پرس که در انتظارمت"
        ],
        [
          "صد جوی آب بسته‌ام از دیده بر کنار",
          "بر بویِ تخمِ مِهر که در دل بکارمت"
        ],
        [
          "خونم بریخت وز غمِ عشقم خلاص داد",
          "مِنّت پذیرِ غمزهٔ خنجر گذارمت"
        ],
        [
          "می‌گریم و مرادم از این سیلِ اشک‌بار",
          "تخمِ محبّت است که در دل بکارمت"
        ],
        [
          "بارم ده از کرم سویِ خود تا به سوزِ دل",
          "در پای دم‌به‌دم گهر از دیده بارمت"
        ],
        [
          "حافظ شراب و شاهد و رندی نه وضعِ توست",
          "فِی‌الجمله می‌کنی و فرو می‌گذارمت"
        ]
      ]
    },
    {
      "id": "section92",
      "title": "غزل شمارهٔ ۹۲",
      "couplets": [
        [
          "میرِ من خوش می‌روی کاندر سر و پا میرمت",
          "خوش خرامان شو که پیشِ قدِ رعنا میرمت"
        ],
        [
          "گفته بودی کی بمیری پیشِ من، تعجیل چیست؟",
          "خوش تقاضا می‌کنی پیشِ تقاضا میرمت"
        ],
        [
          "عاشق و مخمور و مهجورم بتِ ساقی کجاست؟",
          "گو که بِخرامَد که پیشِ سرو بالا میرمت"
        ],
        [
          "آن که عمری شد که تا بیمارم از سودایِ او",
          "گو نگاهی کن که پیشِ چشمِ شهلا میرمت"
        ],
        [
          "گفته‌ای لعلِ لبم هم درد بخشد هم دوا",
          "گاه پیش درد و گَه پیش مداوا میرمت"
        ],
        [
          "خوش خِرامان می‌روی چشمِ بد از رویِ تو دور",
          "دارم اندر سر خیالِ آن که در پا میرمت"
        ],
        [
          "گرچه جایِ حافظ اندر خلوتِ وصلِ تو نیست",
          "ای همه جایِ تو خوَش، پیشِ همه جا میرمت"
        ]
      ]
    },
    {
      "id": "section93",
      "title": "غزل شمارهٔ ۹۳",
      "couplets": [
        [
          "چه لطف بود که ناگاه رَشحِهٔ قَلَمَت",
          "حقوقِ خدمتِ ما عرضه کرد بر کرمت"
        ],
        [
          "به نوکِ خامه رقم کرده‌ای سلامِ مرا",
          "که کارخانهٔ دوران مباد بی رَقَمَت"
        ],
        [
          "نگویم از منِ بی‌دل به سهو کردی یاد",
          "که در حسابِ خرد نیست سهو بر قَلَمَت"
        ],
        [
          "مرا ذلیل مگردان به شکرِ این نعمت",
          "که داشت دولتِ سرمد عزیز و محترمت"
        ],
        [
          "بیا که با سرِ زلفت قرار خواهم کرد",
          "که گر سَرَم برود برندارم از قدمت"
        ],
        [
          "ز حالِ ما دلت آگه شود مگر وقتی",
          "که لاله بردمد از خاکِ کشتگانِ غمت"
        ],
        [
          "روانِ تشنهٔ ما را به جرعه‌ای دریاب",
          "چو می‌دهند زُلالِ خِضِر ز جامِ جَمَت"
        ],
        [
          "همیشه وقتِ تو ای عیسیِ صبا خوش باد",
          "که جانِ حافظِ دلخسته زنده شد به دَمَت"
        ]
      ]
    },
    {
      "id": "section94",
      "title": "غزل شمارهٔ ۹۴",
      "couplets": [
        [
          "زان یارِ دل‌نوازم، شُکری است با شکایت",
          "گر نکته‌دانِ عشقی، بشنو تو این حکایت"
        ],
        [
          "بی‌مزد بود و مِنَّت، هر خدمتی که کردم",
          "یا رب مباد کس را، مخدومِ بی‌عنایت"
        ],
        [
          "رندانِ تشنه‌لب را، آبی نمی‌دهد کس",
          "گویی ولی‌شناسان، رفتند از این ولایت"
        ],
        [
          "در زلفِ چون کمندش، ای دل مپیچ کآن جا",
          "سرها بریده بینی، بی‌جرم و بی‌جنایت"
        ],
        [
          "چشمت به غمزه ما را، خون خورد و می‌پسندی",
          "جانا روا نباشد، خون‌ریز را حمایت"
        ],
        [
          "در این شبِ سیاهم، گم گشت راهِ مقصود",
          "از گوشه‌ای برون آی، ای کوکبِ هدایت"
        ],
        [
          "از هر طرف که رفتم، جز وحشتم نَیَفزود",
          "زِنهار از این بیابان، وین راهِ بی‌نهایت"
        ],
        [
          "ای آفتابِ خوبان، می‌جوشد اندرونم",
          "یک ساعتم بِگُنجان، در سایهٔ عنایت"
        ],
        [
          "این راه را نهایت، صورت کجا توان بست؟",
          "کِش صد هزار منزل، بیش است در بِدایت"
        ],
        [
          "هر چند بردی آبم روی از درت نتابم",
          "جور از حبیب خوش‌تر، کز مُدَّعی رعایت"
        ],
        [
          "عشقت رِسَد به فریاد، ار خود به سانِ حافظ",
          "قرآن ز بَر بخوانی، در چاردَه روایت"
        ]
      ]
    },
    {
      "id": "section95",
      "title": "غزل شمارهٔ ۹۵",
      "couplets": [
        [
          "مدامم مست می‌دارد نسیمِ جَعدِ گیسویت",
          "خرابم می‌کند هر دَم، فریبِ چشمِ جادویت"
        ],
        [
          "پس از چندین شکیبایی شبی یا رب توان دیدن",
          "که شمعِ دیده افروزیم در محرابِ ابرویت"
        ],
        [
          "سوادِ لوح بینش را عزیز از بهر آن دارم",
          "که جان را نسخه‌ای باشد ز لوحِ خالِ هندویت"
        ],
        [
          "تو گر خواهی که جاویدان جهان یکسر بیارایی",
          "صبا را گو که بردارد زمانی بُرقِع از رویت"
        ],
        [
          "و گر رسمِ فنا خواهی که از عالم براندازی",
          "برافشان تا فروریزد هزاران جان ز هر مویت"
        ],
        [
          "من و بادِ صبا مِسکین دو سرگردانِ بی‌حاصل",
          "من از افسونِ چشمت مست و او از بویِ گیسویت"
        ],
        [
          "زهی همت که حافظ راست از دنیی و از عقبی",
          "نیاید هیچ در چشمش به جز خاکِ سرِ کویت"
        ]
      ]
    },
    {
      "id": "section96",
      "title": "غزل شمارهٔ ۹۶",
      "couplets": [
        [
          "دردِ ما را نیست درمان الغیاث",
          "هجرِ ما را نیست پایان الغیاث"
        ],
        [
          "دین و دل بردند و قَصدِ جان کنند",
          "الغیاث از جورِ خوبان، الغیاث"
        ],
        [
          "در بهایِ بوسه‌ای جانی طلب",
          "می‌کنند این دلسِتانان الغیاث"
        ],
        [
          "خونِ ما خوردند این کافَردلان",
          "ای مسلمانان چه درمان؟ الغیاث"
        ],
        [
          "هم‌چو حافظ روز و شب بی‌خویشتن",
          "گَشته‌ام سوزان و گریان الغیاث"
        ]
      ]
    },
    {
      "id": "section97",
      "title": "غزل شمارهٔ ۹۷",
      "couplets": [
        [
          "تویی که بر سرِ خوبانِ کشوری چون تاج",
          "سِزَد اگر همهٔ دلبران دَهَندَت باج"
        ],
        [
          "دو چشمِ شوخِ تو برهم زده خَطا و حَبَش",
          "به چینِ زلفِ تو ماچین و هند داده خراج"
        ],
        [
          "بیاضِ رویِ تو روشن چو عارِضِ رُخِ روز",
          "سوادِ زلفِ سیاهِ تو هست ظلمت داج"
        ],
        [
          "دهانِ شهدِ تو داده رواج آب خِضِر",
          "لبِ چو قندِ تو بُرد از نباتِ مصر رواج"
        ],
        [
          "از این مرض به حقیقت شفا نخواهم یافت",
          "که از تو دردِ دل ای جان، نمی‌رسد به عِلاج"
        ],
        [
          "چرا همی‌شکنی جانِ من ز سنگدلی؟",
          "دلِ ضعیف که باشد، به نازکی چو زُجاج"
        ],
        [
          "لبِ تو خضر و دهانِ تو آبِ حیوان است",
          "قدِ تو سرو و میان موی و بَر، به هیئت عاج"
        ],
        [
          "فِتاد در دلِ حافظ هوایِ چون تو شَهی",
          "کمینه ذرهٔ خاکِ درِ تو بودی کاج"
        ]
      ]
    },
    {
      "id": "section98",
      "title": "غزل شمارهٔ ۹۸",
      "couplets": [
        [
          "اگر به مذهبِ تو خونِ عاشق است مُباح",
          "صلاحِ ما همه آن است کان تو راست صلاح"
        ],
        [
          "سَوادِ زلفِ سیاهِ تو جاعِلُ الظُّلُمات",
          "بَیاضِ رویِ چو ماهِ تو، فالِقُ الأصباح"
        ],
        [
          "ز چینِ زلفِ کمندت کسی نیافت خلاص",
          "از آن کمانچهٔ ابرو و تیرِ چشم، نَجاح"
        ],
        [
          "ز دیده‌ام شده یک چشمه در کنار روان",
          "که آشنا نکند در میان آن، مَلّاح"
        ],
        [
          "لبِ چو آبِ حیاتِ تو هست قُوَّتِ جان",
          "وجودِ خاکیِ ما را از اوست ذکرِ رَواح"
        ],
        [
          "بداد لعلِ لبت بوسه‌ای به صد زاری",
          "گرفت کام دلم زو به صد هزار اِلحاح"
        ],
        [
          "دعای جانِ تو وردِ زبان مشتاقان",
          "همیشه تا که بُوَد متّصل مَسا و صَباح"
        ],
        [
          "صَلاح و توبه و تقوی ز ما مجو حافظ",
          "ز رند و عاشق و مجنون کسی نیافت صلاح"
        ]
      ]
    },
    {
      "id": "section99",
      "title": "غزل شمارهٔ ۹۹",
      "couplets": [
        [
          "دلِ من در هوایِ روی فَرُّخ",
          "بُوَد آشفته همچون مویِ فَرُّخ"
        ],
        [
          "بجز هندویِ زلفش هیچ کس نیست",
          "که برخوردار شد از روی فَرُّخ"
        ],
        [
          "سیاهی نیکبخت است آن که دایم",
          "بُوَد همراز و هم زانوی فَرُّخ"
        ],
        [
          "شَوَد چون بید لرزان سروِ آزاد",
          "اگر بیند قدِ دلجویِ فَرُّخ"
        ],
        [
          "بده ساقی شرابِ ارغوانی",
          "به یادِ نرگسِ جادوی فَرُّخ"
        ],
        [
          "دوتا شد قامتم همچون کمانی",
          "ز غم پیوسته چون ابروی فَرُّخ"
        ],
        [
          "نسیم مُشک تاتاری خِجِل کرد",
          "شمیم زلف عَنبربوی فَرُّخ"
        ],
        [
          "اگر میلِ دلِ هر کس به جاییست",
          "بُوَد میلِ دلِ من سوی فَرُّخ"
        ],
        [
          "غلامِ همتِ آنم که باشد",
          "چو حافظ بنده و هندوی فَرُّخ"
        ]
      ]
    },
    {
      "id": "section100",
      "title": "غزل شمارهٔ ۱۰۰",
      "couplets": [
        [
          "دی پیر می‌فروش که ذکرش به خیر باد",
          "گفتا شراب نوش و غمِ دل بِبَر ز یاد"
        ],
        [
          "گفتم به باد می‌دهدم باده نام و ننگ",
          "گفتا قبول کن سخن و هر چه باد، باد"
        ],
        [
          "سود و زیان و مایه چو خواهد شدن ز دست",
          "از بهر این معامله غمگین مباش و شاد"
        ],
        [
          "بادت به دست باشد اگر دل نهی به هیچ",
          "در معرضی که تخت سلیمان رَوَد به باد"
        ],
        [
          "حافظ گرت ز پندِ حکیمان مَلالت است",
          "کوته کنیم قصه، که عمرت دراز باد"
        ]
      ]
    },
    {
      "id": "section101",
      "title": "غزل شمارهٔ ۱۰۱",
      "couplets": [
        [
          "شراب و عیش نهان چیست؟ کارِ بی‌بنیاد",
          "زدیم بر صفِ رندان و هر چه بادا باد"
        ],
        [
          "گره ز دل بگشا وز سپهر یاد مکن",
          "که فکر هیچ مهندس چنین گره نگشاد"
        ],
        [
          "ز انقلابِ زمانه عجب مدار که چرخ",
          "از این فسانه هزاران هزار دارد یاد"
        ],
        [
          "قدح به شرطِ ادب گیر زان که ترکیبش",
          "ز کاسهٔ سرِ جمشید و بهمن است و قباد"
        ],
        [
          "که آگه است که کاووس و کی کجا رفتند؟",
          "که واقف است که چون رفت تخت جم، بر باد؟"
        ],
        [
          "ز حسرتِ لبِ شیرین هنوز می‌بینم",
          "که لاله می‌دمد از خونِ دیدهٔ فرهاد"
        ],
        [
          "مگر که لاله بدانست بی‌وفاییِ دهر",
          "که تا بزاد و بِشُد، جامِ می ز کف نَنَهاد"
        ],
        [
          "بیا بیا که زمانی ز می خراب شویم",
          "مگر رسیم به گنجی در این خراب آباد"
        ],
        [
          "نمی‌دهند اجازت مرا به سِیرِ سفر",
          "نسیمِ بادِ مُصَلّا و آبِ رُکن آباد"
        ],
        [
          "قدح مگیر چو حافظ مگر به نالهٔ چنگ",
          "که بسته‌اند بر ابریشمِ طرب دلِ شاد"
        ]
      ]
    },
    {
      "id": "section102",
      "title": "غزل شمارهٔ ۱۰۲",
      "couplets": [
        [
          "دوش آگهی ز یارِ سفر کرده داد باد",
          "من نیز دل به باد دهم، هر چه باد باد"
        ],
        [
          "کارم بدان رسید که همرازِ خود کنم",
          "هر شام برق لامِع و هر بامداد باد"
        ],
        [
          "در چینِ طرهٔ تو دل بی حِفاظِ من",
          "هرگز نگفت مسکنِ مألوف یاد باد"
        ],
        [
          "امروز قدرِ پندِ عزیزان شناختم",
          "یا رب روانِ ناصحِ ما از تو شاد باد"
        ],
        [
          "خون شد دلم به یادِ تو هر گَه که در چمن",
          "بندِ قبایِ غنچهٔ گل می‌گشاد باد"
        ],
        [
          "از دست رفته بود وجودِ ضعیفِ من",
          "صبحم به بویِ وصلِ تو جان باز داد، باد"
        ],
        [
          "حافظ نهادِ نیکِ تو کامت بر آورد",
          "جان‌ها فدایِ مردمِ نیکو نهاد باد"
        ]
      ]
    },
    {
      "id": "section103",
      "title": "غزل شمارهٔ ۱۰۳",
      "couplets": [
        [
          "روز وصلِ دوستداران یاد باد",
          "یاد باد آن روزگاران، یاد باد"
        ],
        [
          "کامم از تلخیِ غم چون زهر گشت",
          "بانگِ نوشِ شادخواران یاد باد"
        ],
        [
          "گر چه یاران فارِغَند از یادِ من",
          "از من ایشان را هزاران یاد باد"
        ],
        [
          "مبتلا گشتم در این بند و بلا",
          "کوشش آن حق‌گزاران یاد باد"
        ],
        [
          "گر چه صد رود است در چشمم مُدام",
          "زنده رودِ باغ‌ِ کاران یاد باد"
        ],
        [
          "رازِ حافظ بعد از این ناگفته ماند",
          "ای دریغا رازداران یاد باد"
        ]
      ]
    },
    {
      "id": "section104",
      "title": "غزل شمارهٔ ۱۰۴",
      "couplets": [
        [
          "جمالت آفتابِ هر نظر باد",
          "ز خوبی رویِ خوبت خوب‌تر باد"
        ],
        [
          "هُمای زلفِ شاهین شهپرت را",
          "دلِ شاهانِ عالم زیرِ پَر باد"
        ],
        [
          "کسی کو بستهٔ زلفت نباشد",
          "چو زلفت درهم و زیر و زبر باد"
        ],
        [
          "دلی کو عاشقِ رویت نباشد",
          "همیشه غرقه در خونِ جگر باد"
        ],
        [
          "بُتا چون غَمزه‌ات ناوَک فشاند",
          "دلِ مجروحِ من پیشش سپر باد"
        ],
        [
          "چو لعل شکَّرینَت بوسه بخشد",
          "مذاقِ جانِ من زو پُرشِکر باد"
        ],
        [
          "مرا از توست هر دم تازه عشقی",
          "تو را هر ساعتی حُسنی دگر باد"
        ],
        [
          "به جان، مشتاق روی توست حافظ",
          "تو را در حالِ مشتاقان نظر باد"
        ]
      ]
    },
    {
      "id": "section105",
      "title": "غزل شمارهٔ ۱۰۵",
      "couplets": [
        [
          "صوفی ار باده به اندازه خورَد نوشش باد",
          "ور نه اندیشهٔ این کار فراموشش باد"
        ],
        [
          "آن که یک جرعه مِی از دست توانَد دادن",
          "دست با شاهدِ مقصود در آغوشش باد"
        ],
        [
          "پیرِ ما گفت خطا بر قلم صُنع نرفت",
          "آفرین بر نظرِ پاکِ خطاپوشَش باد"
        ],
        [
          "شاهِ تُرکان، سخنِ مدعیان می‌شِنَوَد",
          "شرمی از مَظلَمِهٔ خونِ سیاوشش باد"
        ],
        [
          "گر چه از کِبر، سخن با منِ درویش نگفت",
          "جان فدایِ شِکَرین‌پستهٔ خاموشش باد"
        ],
        [
          "چشمم از آینه‌دارانِ خط و خالش گشت",
          "لبم از بوسه‌رُبایانِ بَر و دوشش باد"
        ],
        [
          "نرگسِ مست نوازش‌کُنِ مردم‌دارَش",
          "خونِ عاشق به قدح گر بِخورد نوشش باد"
        ],
        [
          "به غلامیِ تو مشهورِ جهان شد حافظ",
          "حلقهٔ بندگیِ زلفِ تو در گوشش باد"
        ]
      ]
    },
    {
      "id": "section106",
      "title": "غزل شمارهٔ ۱۰۶",
      "couplets": [
        [
          "تَنَت به نازِ طبیبان نیازمند مباد",
          "وجود نازکت آزردهٔ گزند مباد"
        ],
        [
          "سلامتِ همه آفاق در سلامتِ توست",
          "به هیچ عارضه شخصِ تو دردمند مباد"
        ],
        [
          "جمالِ صورت و معنی ز امنِ صحتِ توست",
          "که ظاهرت دُژَم و باطنت نَژَند مباد"
        ],
        [
          "در این چمن چو درآید خزان به یغمایی",
          "رهش به سروِ سهی قامتِ بلند مباد"
        ],
        [
          "در آن بساط که حُسن تو جلوه آغازد",
          "مجالِ طعنهٔ بدبین و بدپسند مباد"
        ],
        [
          "هر آن که رویِ چو ماهت به چشمِ بد بیند",
          "بر آتشِ تو به جز جانِ او سپند مباد"
        ],
        [
          "شفا ز گفتهٔ شِکَّرفِشانِ حافظ جوی",
          "که حاجتت به عِلاجِ گلاب و قند مباد"
        ]
      ]
    },
    {
      "id": "section107",
      "title": "غزل شمارهٔ ۱۰۷",
      "couplets": [
        [
          "حُسن تو همیشه در فزون باد",
          "رویت همه ساله لاله‌گون باد"
        ],
        [
          "اندر سرِ ما خیالِ عشقت",
          "هر روز که باد در فزون باد"
        ],
        [
          "هر سرو که در چمن درآید",
          "در خدمتِ قامتت نگون باد"
        ],
        [
          "چشمی که نه فتنهٔ تو باشد",
          "چون گوهرِ اشک غرقِ خون باد"
        ],
        [
          "چشمِ تو ز بهرِ دلربایی",
          "در کردنِ سحر ذوفنون باد"
        ],
        [
          "هر جا که دلیست در غمِ تو",
          "بی صبر و قرار و بی سکون باد"
        ],
        [
          "قَدِّ همه دلبرانِ عالم",
          "پیشِ الفِ قَدَت چو نون باد"
        ],
        [
          "هر دل که ز عشقِ توست خالی",
          "از حلقهٔ وصلِ تو برون باد"
        ],
        [
          "لعلِ تو که هست جانِ حافظ",
          "دور از لبِ مردمانِ دون باد"
        ]
      ]
    },
    {
      "id": "section108",
      "title": "غزل شمارهٔ ۱۰۸",
      "couplets": [
        [
          "خسروا گویِ فلک در خَمِ چوگان تو باد",
          "ساحتِ کون و مکان عرصهٔ میدانِ تو باد"
        ],
        [
          "زلفِ خاتونِ ظفر شیفتهٔ پرچم توست",
          "دیدهٔ فتحِ ابد عاشقِ جولانِ تو باد"
        ],
        [
          "ای که انشاءِ عطارد صفتِ شوکتِ توست",
          "عقل کل چاکرِ طُغراکشِ دیوانِ تو باد"
        ],
        [
          "طِیرهٔ جلوهٔ طوبی قدِ چون سروِ تو شد",
          "غیرتِ خُلدِ بَرین ساحتِ بُستانِ تو باد"
        ],
        [
          "نه به تنها حَیَوانات و نَباتات و جَماد",
          "هر چه در عالمِ امر است به فرمانِ تو باد"
        ]
      ]
    },
    {
      "id": "section109",
      "title": "غزل شمارهٔ ۱۰۹",
      "couplets": [
        [
          "دیر است که دل‌دار پیامی نفرستاد",
          "ننوشت سلامی و کلامی نفرستاد"
        ],
        [
          "صد نامه فرستادم و آن شاهِ سواران",
          "پیکی نَدوانید و سلامی نفرستاد"
        ],
        [
          "سویِ منِ وحشی‌صفتِ عقل‌رمیده",
          "آهو رَوشی، کبک خرامی نفرستاد"
        ],
        [
          "دانست که خواهد شُدنم مرغِ دل از دست",
          "وز آن خطِ چون سلسله دامی نفرستاد"
        ],
        [
          "فریاد که آن ساقیِ شِکَّر لبِ سرمست",
          "دانست که مخمورم و جامی نفرستاد"
        ],
        [
          "چندان که زدم لافِ کرامات و مقامات",
          "هیچم خبر از هیچ مقامی نفرستاد"
        ],
        [
          "حافظ به ادب باش که واخواست نباشد",
          "گر شاه پیامی به غلامی نفرستاد"
        ]
      ]
    },
    {
      "id": "section110",
      "title": "غزل شمارهٔ ۱۱۰",
      "couplets": [
        [
          "پیرانه سَرم عشقِ جوانی به سر افتاد",
          "وآن راز که در دل بِنَهفتم به درافتاد"
        ],
        [
          "از راهِ نظر مرغِ دلم گشت هواگیر",
          "ای دیده نگه کن که به دامِ که درافتاد"
        ],
        [
          "دردا که از آن آهوی مشکینِ سیه چشم",
          "چون نافه بسی خونِ دلم در جگر افتاد"
        ],
        [
          "از رهگذرِ خاکِ سرِ کویِ شما بود",
          "هر نافه که در دستِ نسیمِ سحر افتاد"
        ],
        [
          "مژگانِ تو تا تیغِ جهانگیر برآورد",
          "بس کشتهٔ دل زنده که بر یکدگر افتاد"
        ],
        [
          "بس تجربه کردیم در این دِیرِ مکافات",
          "با دُردکشان هر که درافتاد برافتاد"
        ],
        [
          "گر جان بدهد سنگِ سیه، لعل نگردد",
          "با طینتِ اصلی چه کُند، بدگهر افتاد"
        ],
        [
          "حافظ که سرِ زلفِ بتان دست‌کشش بود",
          "بس طُرفه حریفی‌ست کَش اکنون به سر افتاد"
        ]
      ]
    },
    {
      "id": "section111",
      "title": "غزل شمارهٔ ۱۱۱",
      "couplets": [
        [
          "عکسِ رویِ تو چو در آینهٔ جام افتاد",
          "عارف از خندهٔ مِی در طمعِ خام افتاد"
        ],
        [
          "حُسن رویِ تو به یک جلوه که در آینه کرد",
          "این همه نقش در آیینهٔ اوهام افتاد"
        ],
        [
          "این همه عکسِ می و نقشِ نگارین که نمود",
          "یک فروغِ رخِ ساقی‌ست که در جام افتاد"
        ],
        [
          "غیرتِ عشق، زبانِ همه خاصان بِبُرید",
          "کز کجا سِرِّ غمش در دهنِ عام افتاد؟"
        ],
        [
          "من ز مسجد به خرابات نه خود افتادم",
          "اینم از عهدِ ازل حاصلِ فرجام افتاد"
        ],
        [
          "چه کند کز پی دوران نرود چون پرگار؟",
          "هر که در دایرهٔ گردشِ ایام افتاد"
        ],
        [
          "در خَمِ زلفِ تو آویخت دل از چاهِ زَنَخ",
          "آه، کز چاه برون آمد و در دام افتاد"
        ],
        [
          "آن شد ای خواجه که در صومعه بازم بینی",
          "کار ما با رخِ ساقیّ و لبِ جام افتاد"
        ],
        [
          "زیرِ شمشیرِ غمش رقص‌کُنان باید رفت",
          "کـ‌آن که شد کشتهٔ او نیک سرانجام افتاد"
        ],
        [
          "هر دَمَش با منِ دل‌سوخته لطفی دگر است",
          "این گدا بین که چه شایستهٔ انعام افتاد"
        ],
        [
          "صوفیان جمله حریفند و نظرباز ولی",
          "زین میان حافظِ دل‌سوخته بدنام افتاد"
        ]
      ]
    },
    {
      "id": "section112",
      "title": "غزل شمارهٔ ۱۱۲",
      "couplets": [
        [
          "آن که رخسارِ تو را رنگِ گل و نسرین داد",
          "صبر و آرام توانَد به منِ مسکین داد"
        ],
        [
          "وان که گیسویِ تو را رسمِ تَطاول آموخت",
          "هم تواند کَرَمَش دادِ منِ غمگین داد"
        ],
        [
          "من همان روز ز فرهاد طمع بُبریدم",
          "که عنانِ دلِ شیدا به لبِ شیرین داد"
        ],
        [
          "گنجِ زر گر نَبُوَد، کُنجِ قناعت باقیست",
          "آن که آن داد به شاهان، به گدایان این داد"
        ],
        [
          "خوش عروسیست جهان از رهِ صورت لیکن",
          "هر که پیوست بدو، عمرِ خودش کاوین داد"
        ],
        [
          "بعد از این دستِ من و دامنِ سرو و لبِ جوی",
          "خاصه اکنون که صبا مژده فروردین داد"
        ],
        [
          "در کفِ غصه دوران، دلِ حافظ خون شد",
          "از فراقِ رُخَت ای خواجه قوامُ الدین، داد"
        ]
      ]
    },
    {
      "id": "section113",
      "title": "غزل شمارهٔ ۱۱۳",
      "couplets": [
        [
          "بنفشه دوش به گل گفت و خوش نشانی داد",
          "که تابِ من به جهان، طُرِّهٔ فلانی داد"
        ],
        [
          "دلم خزانهٔ اسرار بود و دستِ قضا",
          "درش بِبَست و کلیدش به دل‌سِتانی داد"
        ],
        [
          "شکسته‌وار به درگاهت آمدم، که طبیب",
          "به مومیاییِ لطفِ توام، نشانی داد"
        ],
        [
          "تنش درست و دلش شاد باد و خاطر خوش",
          "که دست دادش و یاریِ ناتوانی داد"
        ],
        [
          "برو معالجهٔ خود کن ای نصیحت‌گو",
          "شراب و شاهدِ شیرین، که را زیانی داد؟"
        ],
        [
          "گذشت بر منِ مسکین و با رقیبان گفت",
          "دریغ، حافظِ مسکینِ من، چه جانی داد"
        ]
      ]
    },
    {
      "id": "section114",
      "title": "غزل شمارهٔ ۱۱۴",
      "couplets": [
        [
          "همایِ اوجِ سعادت به دامِ ما افتد",
          "اگر تو را گذری بر مقام ما افتد"
        ],
        [
          "حباب‌وار براندازم از نشاط کلاه",
          "اگر ز رویِ تو عکسی به جامِ ما افتد"
        ],
        [
          "شبی که ماهِ مراد از افق شود طالع",
          "بُوَد که پرتوِ نوری به بامِ ما افتد"
        ],
        [
          "به بارگاهِ تو چون باد را نباشد بار",
          "کی اتفاقِ مجالِ سلامِ ما افتد؟"
        ],
        [
          "چو جان فدای لبش شد خیال می‌بستم",
          "که قطره‌ای ز زلالش به کامِ ما افتد"
        ],
        [
          "خیالِ زلفِ تو گفتا که جان وسیله مساز",
          "کز این شکار، فراوان به دامِ ما افتد"
        ],
        [
          "به ناامیدی از این در مرو، بزن فالی",
          "بُوَد که قرعهٔ دولت به نامِ ما افتد"
        ],
        [
          "ز خاکِ کوی تو هر گَه که دَم زند حافظ",
          "نسیمِ گلشن جان در مشامِ ما افتد"
        ]
      ]
    },
    {
      "id": "section115",
      "title": "غزل شمارهٔ ۱۱۵",
      "couplets": [
        [
          "درختِ دوستی بنشان که کامِ دل به بار آرد",
          "نهالِ دشمنی بَرکَن که رنج بی‌شمار آرد"
        ],
        [
          "چو مهمانِ خراباتی به عزت باش با رندان",
          "که دردِ سر کشی جانا، گرت مستی خمار آرد"
        ],
        [
          "شبِ صحبت غنیمت دان که بعد از روزگارِ ما",
          "بسی گردش کُنَد گردون، بسی لیل و نهار آرد"
        ],
        [
          "عَماری‌دارِ لیلی را که مَهدِ ماه در حکم است",
          "خدا را در دل اندازش که بر مجنون گذار آرد"
        ],
        [
          "بهارِ عمر خواه ای دل، وگرنه این چمن هر سال",
          "چو نسرین صد گل آرد بار و چون بلبل هِزار آرد"
        ],
        [
          "خدا را چون دلِ ریشم قراری بست با زلفت",
          "بفرما لعلِ نوشین را که زودش باقرار آرد"
        ],
        [
          "در این باغ از خدا خواهد دگر پیرانه‌سر، حافظ",
          "نشیند بر لبِ جویی و سروی در کنار آرد"
        ]
      ]
    },
    {
      "id": "section116",
      "title": "غزل شمارهٔ ۱۱۶",
      "couplets": [
        [
          "کسی که حُسن و خَطِ دوست در نظر دارد",
          "محقَق است که او حاصل بصر دارد"
        ],
        [
          "چو خامه در رهِ فرمانِ او، سرِ طاعت",
          "نهاده‌ایم مگر او به تیغ بردارد"
        ],
        [
          "کسی به وصلِ تو چون شمع یافت پروانه",
          "که زیرِ تیغِ تو هر دم سری دگر دارد"
        ],
        [
          "به پای‌بوس تو دستِ کسی رسید که او",
          "چو آستانه بدین در، همیشه سر دارد"
        ],
        [
          "ز زهدِ خشک ملولم‌، کجاست بادهٔ ناب‌؟",
          "که بویِ باده مدامم دماغ تر دارد"
        ],
        [
          "ز باده هیچت اگر نیست، این نه بس که تو را",
          "دمی ز وسوسهٔ عقل بی‌خبر دارد؟"
        ],
        [
          "کسی که از رهِ تقوا قدم برون ننهاد",
          "به عزمِ میکده اکنون رهِ سفر دارد"
        ],
        [
          "دل‌ِ شکستهٔ حافظ به خاک خواهد برد",
          "چو لاله، داغ هوایی‌، که بر جگر دارد"
        ]
      ]
    },
    {
      "id": "section117",
      "title": "غزل شمارهٔ ۱۱۷",
      "couplets": [
        [
          "دل ما به دور رویت ز چمن فَراغ دارد",
          "که چو سرو پایبند است و چو لاله داغ دارد"
        ],
        [
          "سرِ ما فرونیآید به کمانِ ابروی کَس",
          "که درون گوشه‌گیران، ز جهان فَراغ دارد"
        ],
        [
          "ز بنفشه تاب دارم که ز زلفِ او زند دم",
          "تو سیاهِ کم‌بها بین، که چه در دِماغ دارد‌!"
        ],
        [
          "به چمن خرام و بنگر برِ تختِ گل که لاله",
          "به ندیمِ شاه مانَد که به کف ایاغ دارد"
        ],
        [
          "شبِ ظلمت و بیابان، به کجا توان رسیدن؟",
          "مگر آن که شمعِ روی‌ات به رَهَم چراغ دارد"
        ],
        [
          "من و شمعِ صبح‌گاهی سِزَد ار به هم بِگرییم",
          "که بسوختیم و از ما بتِ ما فراغ دارد"
        ],
        [
          "سِزَدم چو ابرِ بهمن که بر این چمن بِگریَم",
          "طرب آشیانِ بلبل، بنگر که زاغ دارد"
        ],
        [
          "سرِ درسِ عشق دارد دلِ دردمند حافظ",
          "که نه خاطرِ تماشا نه هوای باغ دارد"
        ]
      ]
    },
    {
      "id": "section118",
      "title": "غزل شمارهٔ ۱۱۸",
      "couplets": [
        [
          "آن کس که به دست جام دارد",
          "سلطانیِ جَم مُدام دارد"
        ],
        [
          "آبی که خِضِر حیات از او یافت",
          "در میکده جو‌ که جام دارد"
        ],
        [
          "سررشتهٔ جان به جام بگذار",
          "کاین رشته از او نظام دارد"
        ],
        [
          "ما و مِی و زاهدان و تقوا",
          "تا یار، سرِ کدام دارد"
        ],
        [
          "بیرون ز لبِ تو ساقیا نیست",
          "در دور، کسی که کام دارد"
        ],
        [
          "نرگس، همه شیوه‌های مستی",
          "از چشمِ خوشت به وام دارد"
        ],
        [
          "ذکرِ رخ و زلف تو دلم را",
          "وردی‌ست که صبح و شام دارد"
        ],
        [
          "بر سینهٔ ریشِ دردمندان",
          "لعلت نمکی تمام دارد"
        ],
        [
          "در چاهِ ذَقَن چو حافظ ای جان",
          "حُسنِ تو دو صد غلام دارد"
        ]
      ]
    },
    {
      "id": "section119",
      "title": "غزل شمارهٔ ۱۱۹",
      "couplets": [
        [
          "دلی که غیب نمای است و جامِ جم دارد",
          "ز خاتمی که دمی گم شود، چه غم دارد؟"
        ],
        [
          "به خَطُّ و خالِ گدایان مده خزینهٔ دل",
          "به دستِ شاهوَشی دِه که محترم دارد"
        ],
        [
          "نه هر درخت تحمّل کند جفایِ خزان",
          "غلامِ همتِ سروم که این قدم دارد"
        ],
        [
          "رسید موسمِ آن کز طرب چو نرگسِ مست",
          "نهد به پایِ قدح هر که شش درم دارد"
        ],
        [
          "زر از بهایِ می اکنون چو گل دریغ مدار",
          "که عقلِ کل به صدت عیب متّهم دارد"
        ],
        [
          "ز سِرِّ غیب کس آگاه نیست، قصّه مخوان",
          "کدام مَحرمِ دل ره در این حرم دارد؟"
        ],
        [
          "دلم که لافِ تَجَرُّد زدی، کنون صد شغل",
          "به بویِ زلفِ تو با بادِ صبحدم دارد"
        ],
        [
          "مرادِ دل ز که پرسم؟ که نیست دلداری",
          "که جلوهٔ نظر و شیوهٔ کرم دارد"
        ],
        [
          "ز جَیبِ خرقهٔ حافظ چه طَرف بِتوان بست",
          "که ما صمد طلبیدیم و او صَنم دارد"
        ]
      ]
    },
    {
      "id": "section120",
      "title": "غزل شمارهٔ ۱۲۰",
      "couplets": [
        [
          "بتی دارم که گِرد گل ز سُنبل سایه‌بان دارد",
          "بهارِ عارضش خطّی به خونِ ارغوان دارد"
        ],
        [
          "غبارِ خط بپوشانید خورشیدِ رُخَش یا رب",
          "بقایِ جاودانش ده، که حُسنِ جاودان دارد"
        ],
        [
          "چو عاشق می‌شدم گفتم که بُردم گوهرِ مقصود",
          "ندانستم که این دریا چه موجِ خون‌فشان دارد"
        ],
        [
          "ز چشمت جان نشاید بُرد کز هر سو که می‌بینم",
          "کمین از گوشه‌ای کرده‌ست و تیر اندر کمان دارد"
        ],
        [
          "چو دامِ طُرِّه افشاند ز گَردِ خاطرِ عشاق",
          "به غَمّازِ صبا گوید که راِزِ ما نهان دارد"
        ],
        [
          "بیفشان جرعه‌ای بر خاک و حالِ اهلِ دل بشنو",
          "که از جمشید و کیخسرو، فراوان داستان دارد"
        ],
        [
          "چو در رویت بخندد گُل، مشو در دامَش ای بلبل",
          "که بر گُل اعتمادی نیست، گر حُسنِ جهان دارد"
        ],
        [
          "خدا را، دادِ من بِسْتان از او ای شَحنهٔ مجلس",
          "که می با دیگری خورده‌ست و با من سر گِران دارد"
        ],
        [
          "به فِتراک ار همی‌بندی خدا را زود صیدم کن",
          "که آفت‌هاست در تأخیر و طالب را زیان دارد"
        ],
        [
          "ز سروِ قَدِّ دلجویت مکن محروم چشمم را",
          "بدین سرچشمه‌اش بِنْشان که خوش آبی روان دارد"
        ],
        [
          "ز خوفِ هجرم ایمن کن اگر امّیدِ آن داری",
          "که از چشمِ بداندیشان خدایت در امان دارد"
        ],
        [
          "چه عذرِ بختِ خود گویم؟ که آن عیّار شهرآشوب",
          "به تلخی کُشت حافظ را و شِکَّر در دهان دارد"
        ]
      ]
    },
    {
      "id": "section121",
      "title": "غزل شمارهٔ ۱۲۱",
      "couplets": [
        [
          "هر آن کاو خاطِرِ مَجموع و یارِ نازنین دارد",
          "سَعادَت، همدم او گشت و دولت، هم‌نشین دارد"
        ],
        [
          "حَریمِ عشق را دَرْگَه، بسی بالاتر از عَقْل است",
          "کسی آن آسْتان بوسد، که جان در آستین دارد"
        ],
        [
          "دهانِ تَنْگِ شیرینش، مگر مُلْکِ سلیمان است",
          "که نَقْشِ خاتَمِ لَعْلَش، جهان، زیرِ نگین دارد؟"
        ],
        [
          "لَبِ لَعْل و خَطِ مُشکین، چو آنش هست و اینش هست",
          "بنازم دِلْبَرِ خود را، که حُسْنَش، آن و این دارد"
        ],
        [
          "به خواری مَنْگَر ای مُنْعِم، ضَعیفان و نَحیفان را",
          "که صَدْرِ مَجْلِسِ عِشْرَت، گدایِ ره‌نشین دارد"
        ],
        [
          "چو بر رویِ زَمین باشی، توانایی، غَنیمت دان",
          "که دوران، ناتوانی‌ها، بسی زیرِ زَمین دارد"
        ],
        [
          "بَلاگردانِ جان و تن، دعایِ مُسْتْمَنْدان است",
          "که بیند خِیْر از آن خَرْمَن که نَنْگ از خوشه‌چین دارد؟"
        ],
        [
          "صَبا از عِشقِ من، رَمزی بگو با آن شَهِ خوبان",
          "که صد جَمشید و کِیخُسرو، غُلامِ کم‌ترین دارد"
        ],
        [
          "وگر گوید نمی‌خواهم، چو «حافِظ»، عاشِقِ مُفْلِس",
          "بگوییدش که سلطانی، گدایی هم‌نشین دارد"
        ]
      ]
    },
    {
      "id": "section122",
      "title": "غزل شمارهٔ ۱۲۲",
      "couplets": [
        [
          "هر آن‌که جانِبِ اَهْلِ خُدا نگه دارد",
          "خُداش در همه حال از بَلا نگه دارد"
        ],
        [
          "حَدیثِ دوست نگویم مَگَر به حَضْرَتِ دوست",
          "که آشنا، سُخَنِ آشنا نگه دارد"
        ],
        [
          "دلا، مَعاش چُنان کُن که گر بِلَغْزَد پای",
          "فرشته‌ات به دو دستِ دُعا نگه دارد"
        ],
        [
          "گَرَت هَواست که مَعشوق نَگْسَلد پِیمان",
          "نگاه دار سرِ رشته تا نگه دارد"
        ],
        [
          "صَبا بر آن سَرِ زُلْف اَر دِلِ مرا بینی",
          "ز رویِ لُطْف بگویش که جا نگه دارد"
        ],
        [
          "چو گفتمش که دلم را نگاه دار، چه گفت؟",
          "ز دَسْتِ بَنده چه خیزد؟ خُدا نگه دارد"
        ],
        [
          "سَر و زَر و دل و جانم، فَدایِ آن یاری",
          "که حَقِّ صُحْبَتِ مِهْر و وَفا نگه دارد"
        ],
        [
          "غُبارِ راهگذارت کجاست تا «حافِظ»",
          "به یادگارِ نَسیمِ صَبا نگه دارد"
        ]
      ]
    },
    {
      "id": "section123",
      "title": "غزل شمارهٔ ۱۲۳",
      "couplets": [
        [
          "مطربِ عشق عجب ساز و نوایی دارد",
          "نقشِ هر نغمه که زد راه به جایی دارد"
        ],
        [
          "عالَم از نالهٔ عُشّاق مبادا خالی",
          "که خوش‌آهنگ و فرح‌بخش هوایی دارد"
        ],
        [
          "پیر دُردی‌کَش ما گرچه ندارد زر و زور",
          "خوش عطابخش و خطاپوش خدایی دارد"
        ],
        [
          "محترم دار دلم کاین مگسِ قندپَرست",
          "تا هواخواهِ تو شد فَرِّ هُمایی دارد"
        ],
        [
          "از عدالت نَبُوَد دور گَرَش پُرسد حال",
          "پادشاهی که به همسایه گدایی دارد"
        ],
        [
          "اشکِ خونین بنمودم به طبیبان گفتند",
          "دردِ عشق است و جگرسوز دوایی دارد"
        ],
        [
          "ستم از غمزه میاموز که در مذهبِ عشق",
          "هر عمل اجری و هر کرده جزایی دارد"
        ],
        [
          "نغز گفت آن بتِ ترسابچهٔ باده‌پرست",
          "شادیِ رویِ کسی خور که صفایی دارد"
        ],
        [
          "خسروا حافظ درگاه‌نشین فاتحه خواند",
          "وز زبان تو تمنای دعایی دارد"
        ]
      ]
    },
    {
      "id": "section124",
      "title": "غزل شمارهٔ ۱۲۴",
      "couplets": [
        [
          "آن که از سُنبُلِ او، غالیه تابی دارد",
          "باز با دلشدگان ناز و عِتابی دارد"
        ],
        [
          "از سَرِ کُشتهٔ خود می‌گذری همچون باد",
          "چه توان کرد؟ که عمر است و شتابی دارد"
        ],
        [
          "ماهِ خورشید نُمایَش ز پسِ پردهٔ زلف",
          "آفتابیست که در پیش سَحابی دارد"
        ],
        [
          "چشمِ من کرد به هر گوشه روان سیلِ سرشک",
          "تا سَهی سَروِ تو را تازه‌تر آبی دارد"
        ],
        [
          "غمزهٔ شوخِ تو خونم به خطا می‌ریزد",
          "فرصتش باد که خوش فکر صوابی دارد"
        ],
        [
          "آب حَیوان اگر این است که دارد لبِ دوست",
          "روشن است این که خِضِر بهره سرابی دارد"
        ],
        [
          "چشمِ مخمورِ تو دارد ز دلم قصدِ جگر",
          "تُرک مست است مگر میلِ کبابی دارد"
        ],
        [
          "جانِ بیمارِ مرا نیست ز تو روی سؤال",
          "ای خوش آن خسته که از دوست جوابی دارد"
        ],
        [
          "کِی کُنَد سویِ دلِ خستهٔ حافظ نظری",
          "چشمِ مستش که به هر گوشه خرابی دارد"
        ]
      ]
    },
    {
      "id": "section125",
      "title": "غزل شمارهٔ ۱۲۵",
      "couplets": [
        [
          "شاهد آن نیست که موییّ و میانی دارد",
          "بندهٔ طلعتِ آن باش که آنی دارد"
        ],
        [
          "شیوهٔ حور و پری گرچه لطیف است ولی",
          "خوبی آن است و لطافت که فُلانی دارد"
        ],
        [
          "چشمهٔ چشمِ مرا ای گلِ خندان دریاب",
          "که به امّیدِ تو خوش آبِ روانی دارد"
        ],
        [
          "گوی خوبی که بَرَد از تو؟ که خورشید آن جا",
          "نه سواریست که در دست عِنانی دارد"
        ],
        [
          "دل نشان شد سخنم تا تو قبولش کردی",
          "آری آری سخنِ عشق نشانی دارد"
        ],
        [
          "خَمِ ابرویِ تو در صنعتِ تیراندازی",
          "بُرده از دستِ هر آن کس که کمانی دارد"
        ],
        [
          "در رَهِ عشق نشد کَس به یقین محرمِ راز",
          "هر کسی بر حَسَبِ فکر، گُمانی دارد"
        ],
        [
          "با خرابات نشینان ز کَرامات مَلاف",
          "هر سخن وقتی و هر نکته مکانی دارد"
        ],
        [
          "مرغِ زیرک نزند در چمنش پرده سرای",
          "هر بهاری که به دنباله، خزانی دارد"
        ],
        [
          "مدعی گو لُغَز و نکته به حافظ مفروش",
          "کِلکِ ما نیز زبانی و بیانی دارد"
        ]
      ]
    },
    {
      "id": "section126",
      "title": "غزل شمارهٔ ۱۲۶",
      "couplets": [
        [
          "جان، بی‌جمالِ جانان میلِ جهان ندارد",
          "هر کس که این ندارد حقّا که آن ندارد"
        ],
        [
          "با هیچ کس نشانی زان دِلْسِتان ندیدم",
          "یا من خبر ندارم یا او نشان ندارد"
        ],
        [
          "هر شبنمی در این ره صد بحرِ آتشین است",
          "دردا که این معما شرح و بیان ندارد"
        ],
        [
          "سرمنزلِ فراغت نَتْوان ز دست دادن",
          "ای ساروان فروکش کاین ره کران ندارد"
        ],
        [
          "چنگِ خمیده‌قامت می‌خوانَدَت به عشرت",
          "بشنو که پندِ پیران هیچت زیان ندارد"
        ],
        [
          "ای دل طریقِ رندی از محتسب بیاموز",
          "مست است و در حقِ او کس این گمان ندارد"
        ],
        [
          "احوالِ گنجِ قارون کَایّام داد بر باد",
          "در گوشِ دل فروخوان تا زر نهان ندارد"
        ],
        [
          "گر خود رقیب شمع است اسرار از او بپوشان",
          "کان شوخِ سربریده بندِ زبان ندارد"
        ],
        [
          "کس در جهان ندارد یک بنده همچو حافظ",
          "زیرا که چون تو شاهی کس در جهان ندارد"
        ]
      ]
    },
    {
      "id": "section127",
      "title": "غزل شمارهٔ ۱۲۷",
      "couplets": [
        [
          "روشنیِ طلعتِ تو ماه ندارد",
          "پیشِ تو گُل، رونقِ گیاه ندارد"
        ],
        [
          "گوشهٔ ابرویِ توست منزلِ جانم",
          "خوشتر از این گوشه، پادْشاه ندارد"
        ],
        [
          "تا چه کُنَد با رخِ تو دودِ دلِ من",
          "آینه دانی که تابِ آه ندارد"
        ],
        [
          "شوخیِ نرگس نگر که پیشِ تو بشکفت",
          "چشمْ دریده، ادب نگاه ندارد"
        ],
        [
          "دیدم و آن چشمِ دلْ‌سیه که تو داری",
          "جانبِ هیچ آشنا نگاه ندارد"
        ],
        [
          "رَطلِ گرانم ده ای مریدِ خرابات",
          "شادیِ شیخی که خانقاه ندارد"
        ],
        [
          "خون خور و خامُش نشین که آن دلِ نازک",
          "طاقتِ فریاد دادخواه ندارد"
        ],
        [
          "گو برو و آستین به خونِ جگر شوی",
          "هر که در این آستانه راه ندارد"
        ],
        [
          "نی منِ تنها کشم تَطاولِ زلفت",
          "کیست که او داغِ آن سیاه ندارد؟"
        ],
        [
          "حافظ اگر سجدهٔ تو کرد مکن عیب",
          "کافرِ عشق ای صنم گناه ندارد"
        ]
      ]
    },
    {
      "id": "section128",
      "title": "غزل شمارهٔ ۱۲۸",
      "couplets": [
        [
          "نیست در شهر نگاری که دلِ ما بِبَرَد",
          "بختم ار یار شود رختم از این جا ببرد"
        ],
        [
          "کو حریفی کَشِ سرمست که پیشِ کرمش",
          "عاشقِ سوخته دل نامِ تمنا ببرد"
        ],
        [
          "باغبانا ز خزان بی‌خبرت می‌بینم",
          "آه از آن روز که بادَت گلِ رعنا ببرد"
        ],
        [
          "رهزنِ دهر نخفته‌ست مشو ایمن از او",
          "اگر امروز نبرده‌ست که فردا ببرد"
        ],
        [
          "در خیال این همه لُعبَت به هوس می‌بازم",
          "بو که صاحب‌نظری نامِ تماشا ببرد"
        ],
        [
          "علم و فضلی که به چل سال دلم جمع آورد",
          "ترسم آن نرگسِ مستانه به یَغما ببرد"
        ],
        [
          "بانگِ گاوی چه صدا بازدهد؟ عشوه مَخر",
          "سامری کیست که دست از یدِ بیضا ببرد؟"
        ],
        [
          "جامِ میناییِ مِی سَدِّ رَهِ تنگ‌دلی‌ست",
          "مَنِه از دست که سیلِ غمت از جا ببرد"
        ],
        [
          "راهِ عشق ار چه کمینگاه کمانداران است",
          "هر که دانسته رَوَد صَرفه ز اَعدا ببرد"
        ],
        [
          "حافظ! ار جان طلبد غمزهٔ مستانهٔ یار",
          "خانه از غیر بپرداز و بِهِل تا ببرد"
        ]
      ]
    },
    {
      "id": "section129",
      "title": "غزل شمارهٔ ۱۲۹",
      "couplets": [
        [
          "اگر نه باده غمِ دل ز یادِ ما بِبَرَد",
          "نهیبِ حادثه بنیادِ ما ز جا بِبَرَد"
        ],
        [
          "اگر نه عقل به مستی فروکَشَد لنگر",
          "چگونه کَشتی از این وَرطِهٔ بلا ببرد"
        ],
        [
          "فغان که با همه کس غایبانه باخت فلک",
          "که کس نبود که دستی از این دَغا ببرد"
        ],
        [
          "گذار بر ظلمات است، خِضْرِ راهی کو؟",
          "مباد کآتش محرومی آبِ ما ببرد"
        ],
        [
          "دل ضعیفم از آن می‌کَشَد به طَرْفِ چمن",
          "که جان ز مرگ به بیماریِ صبا ببرد"
        ],
        [
          "طبیبِ عشق منم باده دِه که این معجون",
          "فَراغت آرد و اندیشهٔ خطا ببرد"
        ],
        [
          "بسوخت حافظ و کس حالِ او به یار نگفت",
          "مگر نسیم پیامی خدای را ببرد"
        ]
      ]
    },
    {
      "id": "section130",
      "title": "غزل شمارهٔ ۱۳۰",
      "couplets": [
        [
          "سحر بلبل حکایت با صبا کرد",
          "که عشقِ رویِ گل با ما چه‌ها کرد"
        ],
        [
          "از آن رنگِ رُخَم، خون در دل افتاد",
          "وز آن گلشن، به خارم مبتلا کرد"
        ],
        [
          "غلامِ همتِ آن نازنینم",
          "که کار خیر بی روی و ریا کرد"
        ],
        [
          "من از بیگانگان دیگر ننالم",
          "که با من هرچه کرد آن آشنا کرد"
        ],
        [
          "گر از سلطان طمع کردم، خطا بود",
          "ور از دلبر وفا جُستَم، جفا کرد"
        ],
        [
          "خوشش باد آن نسیمِ صبحگاهی",
          "که دردِ شب نشینان را دوا کرد"
        ],
        [
          "نقابِ گل کَشید و زلفِ سُنبل",
          "گره بندِ قبای غنچه وا کرد"
        ],
        [
          "به هر سو بلبلِ عاشق در افغان",
          "تَنَعُّم از میان، بادِ صبا کرد"
        ],
        [
          "بشارت بَر به کویِ می فروشان",
          "که حافظ توبه از زهدِ ریا کرد"
        ],
        [
          "وفا از خواجگانِ شهر با من",
          "کمالِ دولت و دین بوالوفا کرد"
        ]
      ]
    },
    {
      "id": "section131",
      "title": "غزل شمارهٔ ۱۳۱",
      "couplets": [
        [
          "بیا که تُرکِ فلک خوانِ روزه غارت کرد",
          "هلالِ عید به دورِ قدح اشارت کرد"
        ],
        [
          "ثوابِ روزه و حجِ قبول آن کس بُرد",
          "که خاکِ میکدهٔ عشق را زیارت کرد"
        ],
        [
          "مُقامِ اصلیِ ما گوشهٔ خرابات است",
          "خداش خیر دهاد آن که این عمارت کرد"
        ],
        [
          "بهایِ بادهٔ چون لعل چیست؟ جوهرِ عقل",
          "بیا که سود کسی بُرد، کاین تجارت کرد"
        ],
        [
          "نماز در خَمِ آن ابروانِ محرابی",
          "کسی کُنَد که به خونِ جگر طهارت کرد"
        ],
        [
          "فغان که نرگس جَمّاشِ شیخِ شهر امروز",
          "نظر به دُردکشان از سرِ حقارت کرد"
        ],
        [
          "به رویِ یار نظر کن ز دیده مِنّت دار",
          "که کاردیده، نظر از سرِ بِصارت کرد"
        ],
        [
          "حدیثِ عشق ز حافظ شنو نه از واعظ",
          "اگر چه صنعتِ بسیار در عبارت کرد"
        ]
      ]
    },
    {
      "id": "section132",
      "title": "غزل شمارهٔ ۱۳۲",
      "couplets": [
        [
          "به آبِ روشنِ می عارفی طهارت کرد",
          "عَلَی الصَّباح، که میخانه را زیارت کرد"
        ],
        [
          "همین که ساغرِ زَرّینِ خور، نهان گردید",
          "هِلال عید به دورِ قدح اشارت کرد"
        ],
        [
          "خوشا نماز و نیازِ کسی که از سرِ درد",
          "به آبِ دیده و خونِ جگر طهارت کرد"
        ],
        [
          "امام خواجه، که بودش سرِ نمازِ دراز",
          "به خونِ دخترِ رَز خرقه را قِصارت کرد"
        ],
        [
          "دلم ز حلقهٔ زلفش به جان خرید آشوب",
          "چه سود دید ندانم که این تجارت کرد"
        ],
        [
          "اگر امامِ جماعت طلب کند امروز",
          "خبر دهید که حافظ به می طهارت کرد"
        ]
      ]
    },
    {
      "id": "section133",
      "title": "غزل شمارهٔ ۱۳۳",
      "couplets": [
        [
          "صوفی نهاد دام و سَرِ حُقِّه، باز کرد",
          "بنیادِ مکر با فلکِ حُقِّه‌باز کرد"
        ],
        [
          "بازیِ چرخ بشکندش بیضه در کلاه",
          "زیرا که عَرضِ شعبده با اهلِ راز کرد"
        ],
        [
          "ساقی بیا که شاهدِ رعنایِ صوفیان",
          "دیگر به جلوه آمد و آغازِ ناز کرد"
        ],
        [
          "این مطرب از کجاست که سازِ عراق ساخت؟",
          "و آهنگ بازگشت به راهِ حجاز کرد"
        ],
        [
          "ای دل بیا که ما به پناهِ خدا رویم",
          "زآنچ آستینِ کوته و دستِ دراز کرد"
        ],
        [
          "صنعت مَکُن که هر که محبت نه راست باخت",
          "عشقش به روی دل درِ معنی فراز کرد"
        ],
        [
          "فردا که پیشگاهِ حقیقت شود پدید",
          "شرمنده رَهرُوی، که عمل بر مجاز کرد"
        ],
        [
          "ای کبک خوش خُرام کجا می‌روی؟ بایست",
          "غَرِّه مشو که گربهٔ زاهد نماز کرد"
        ],
        [
          "حافظ مکن ملامتِ رندان که در ازل",
          "ما را خدا ز زهدِ ریا بی‌نیاز کرد"
        ]
      ]
    },
    {
      "id": "section134",
      "title": "غزل شمارهٔ ۱۳۴",
      "couplets": [
        [
          "بلبلی خونِ دلی خورد و گلی حاصل کرد",
          "بادِ غیرت به صدش خار، پریشان‌دل کرد"
        ],
        [
          "طوطیی را به خیالِ شکری، دل‌خوش بود",
          "ناگَهَش سیلِ فنا نقشِ اَمَل، باطل کرد"
        ],
        [
          "قُرَّةُ الْعینِ من، آن میوهٔ دل، یادش باد",
          "که چه آسان بشد و کارِ مرا مشکل کرد"
        ],
        [
          "ساروان! بارِ من افتاد، خدا را مددی",
          "که امیدِ کَرَمَم همرهِ این مَحمِل کرد"
        ],
        [
          "رویِ خاکی و نمِ چشمِ مرا خوار مدار",
          "چرخ فیروزه، طرب‌خانه از این کَهگِل کرد"
        ],
        [
          "آه و فریاد که از چشمِ حسودِ مهِ چرخ",
          "در لحد، ماهِ کمان‌ابرویِ من منزل کرد"
        ],
        [
          "نزدی شاه‌رخ و فوت شد امکان حافظ",
          "چه کنم؟ بازی ایام مرا غافل کرد"
        ]
      ]
    },
    {
      "id": "section135",
      "title": "غزل شمارهٔ ۱۳۵",
      "couplets": [
        [
          "چو باد، عزمِ سرِ کویِ یار خواهم کرد",
          "نفس به بویِ خوشش مُشکبار خواهم کرد"
        ],
        [
          "به هرزه بی می و معشوق عمر می‌گذرد",
          "بِطالتم بس از امروز کار خواهم کرد"
        ],
        [
          "هر آبروی که اندوختم ز دانش و دین",
          "نثارِ خاکِ رهِ آن نگار خواهم کرد"
        ],
        [
          "چو شمعِ صبحدمم شد ز مهر او روشن",
          "که عمر در سر این کار و بار خواهم کرد"
        ],
        [
          "به یادِ چشم تو خود را خراب خواهم ساخت",
          "بنایِ عهدِ قدیم استوار خواهم کرد"
        ],
        [
          "صبا کجاست؟ که این جانِ خون گرفته چو گُل",
          "فدای نَکهَتِ گیسویِ یار خواهم کرد"
        ],
        [
          "نفاق و زَرق نبخشد صفایِ دل حافظ",
          "طریقِ رندی و عشق اختیار خواهم کرد"
        ]
      ]
    },
    {
      "id": "section136",
      "title": "غزل شمارهٔ ۱۳۶",
      "couplets": [
        [
          "دست در حلقهٔ آن زلفِ دوتا نتوان کرد",
          "تکیه بر عهدِ تو و بادِ صبا نتوان کرد"
        ],
        [
          "آن‌چه سعی است، من اندر طلبت بنمایم",
          "این قَدَر هست که تغییرِ قضا نتوان کرد"
        ],
        [
          "دامنِ دوست به صد خونِ دل افتاد به دست",
          "به فُسوسی که کُنَد خصم، رها نتوان کرد"
        ],
        [
          "عارضش را به مَثَل ماهِ فلک نتوان گفت",
          "نسبتِ دوست به هر بی سر و پا نتوان کرد"
        ],
        [
          "سرو بالایِ من آنگه که درآید به سَماع",
          "چه محل جامهٔ جان را که قبا نتوان کرد"
        ],
        [
          "نظرِ پاک توانَد رخِ جانان دیدن",
          "که در آیینه نظر جز به صفا نتوان کرد"
        ],
        [
          "مشکلِ عشق نه در حوصلهٔ دانشِ ماست",
          "حلِّ این نکته بدین فکرِ خطا نتوان کرد"
        ],
        [
          "غیرتم کُشت که محبوبِ جهانی، لیکن",
          "روز و شب عربده با خلقِ خدا نتوان کرد"
        ],
        [
          "من چه گویم؟ که تو را نازکیِ طبعِ لطیف",
          "تا به حَدّیست که آهسته دعا نتوان کرد"
        ],
        [
          "بجز ابرویِ تو محرابِ دل حافظ نیست",
          "طاعتِ غیر تو در مذهبِ ما نتوان کرد"
        ]
      ]
    },
    {
      "id": "section137",
      "title": "غزل شمارهٔ ۱۳۷",
      "couplets": [
        [
          "دل از من بُرد و روی از من نهان کرد",
          "خدا را با که این بازی توان کرد"
        ],
        [
          "شب تنهاییَم در قصدِ جان بود",
          "خیالش لطف‌هایِ بی‌کران کرد"
        ],
        [
          "چرا چون لاله خونین دل نباشم؟",
          "که با ما نرگسِ او سر گران کرد"
        ],
        [
          "که را گویم که با این دردِ جان‌سوز؟",
          "طبیبم قصدِ جانِ ناتوان کرد"
        ],
        [
          "بدان سان سوخت چون شمعم که بر من",
          "صُراحی گریه و بَربَط فغان کرد"
        ],
        [
          "صبا گر چاره داری وقت، وقت است",
          "که دردِ اشتیاقم قصدِ جان کرد"
        ],
        [
          "میان مهربانان کی توان گفت؟",
          "که یارِ ما چُنین گفت و چُنان کرد"
        ],
        [
          "عدو با جانِ حافظ آن نکردی",
          "که تیرِ چشمِ آن ابروکمان کرد"
        ]
      ]
    },
    {
      "id": "section138",
      "title": "غزل شمارهٔ ۱۳۸",
      "couplets": [
        [
          "یاد باد آن که ز ما وقتِ سفر یاد نکرد",
          "به وداعی دلِ غمدیدهٔ ما شاد نکرد"
        ],
        [
          "آن جوانبخت که می‌زد رقمِ خیر و قبول",
          "بندهٔ پیر ندانم ز چه آزاد نکرد"
        ],
        [
          "کاغذین جامه به خوناب بشویم که فلک",
          "رهنمونیم به پایِ عَلَمِ داد نکرد"
        ],
        [
          "دل به امّیدِ صدایی که مگر در تو رسد",
          "ناله‌ها کرد در این کوه که فرهاد نکرد"
        ],
        [
          "سایه تا بازگرفتی ز چمن مرغِ سحر",
          "آشیان در شِکَنِ طُرِّهٔ شمشاد نکرد"
        ],
        [
          "شاید ار پیکِ صبا، از تو بیاموزد کار",
          "زان که چالاکتر از این حرکت باد نکرد"
        ],
        [
          "کِلْکِ مَشّاطِهٔ صُنعَش نَکِشد نقشِ مراد",
          "هر که اقرار بدین حُسنِ خداداد نکرد"
        ],
        [
          "مطربا پرده بگردان و بزن راهِ عراق",
          "که بدین راه بشد یار و ز ما یاد نکرد"
        ],
        [
          "غزلیاتِ عراقیست سرودِ حافظ",
          "که شنید این رهِ دلسوز که فریاد نکرد"
        ]
      ]
    },
    {
      "id": "section139",
      "title": "غزل شمارهٔ ۱۳۹",
      "couplets": [
        [
          "رو بر رَهَش نهادم و بر من گذر نکرد",
          "صد لطف چشم داشتم و یک نظر نکرد"
        ],
        [
          "سیلِ سرشک ما ز دلش کین به در نَبُرد",
          "در سنگِ خاره قطرهٔ باران اثر نکرد"
        ],
        [
          "یا رب تو آن جوانِ دلاور نگاه‌دار",
          "کز تیرِ آهِ گوشه‌نشینان حذر نکرد"
        ],
        [
          "ماهی و مرغْ دوش ز افغانِ من نَخُفت",
          "وان شوخْ‌دیده بین که سر از خواب برنکرد"
        ],
        [
          "می‌خواستم که میرَمَش اندر قدم چو شمع",
          "او خود گذر به ما چو نسیمِ سحر نکرد"
        ],
        [
          "جانا کدام سنگدلِ بی‌کفایت است",
          "کاو پیشِ زخمِ تیغِ تو جان را سپر نکرد؟"
        ],
        [
          "کِلکِ زبان‌بریدهٔ حافظ در انجمن",
          "با کس نگفت رازِ تو تا تَرکِ سر نکرد"
        ]
      ]
    },
    {
      "id": "section140",
      "title": "غزل شمارهٔ ۱۴۰",
      "couplets": [
        [
          "دلبر بِرَفت و دلشدگان را خبر نکرد",
          "یادِ حریفِ شهر و رفیقِ سفر نکرد"
        ],
        [
          "یا بختِ من طریقِ مروت فروگذاشت",
          "یا او به شاهراهِ طریقت گذر نکرد"
        ],
        [
          "گفتم مگر به گریه دلش مهربان کنم",
          "چون سخت بود در دلِ سنگش اثر نکرد"
        ],
        [
          "شوخی مکن که مرغِ دلِ بی‌قرارِ من",
          "سودایِ دامِ عاشقی از سر به درنکرد"
        ],
        [
          "هر کس که دید رویِ تو بوسید چشمِ من",
          "کاری که کرد دیدهٔ من، بی‌نظر نکرد"
        ],
        [
          "من ایستاده تا کُنَمَش جان فدا چو شمع",
          "او خود گذر به ما چو نسیمِ سحر نکرد"
        ]
      ]
    },
    {
      "id": "section141",
      "title": "غزل شمارهٔ ۱۴۱",
      "couplets": [
        [
          "دیدی ای دل که غمِ عشق دگربار چه کرد؟",
          "چون بشد دلبر و با یارِ وفادار چه کرد"
        ],
        [
          "آه از آن نرگسِ جادو که چه بازی انگیخت",
          "آه از آن مست که با مردمِ هشیار چه کرد"
        ],
        [
          "اشکِ من رنگِ شفق یافت ز بی‌مِهری یار",
          "طالعِ بی‌شفقت بین که در این کار چه کرد"
        ],
        [
          "برقی از منزلِ لیلی بدرخشید سحر",
          "وَه که با خرمنِ مجنونِ دل‌افگار چه کرد"
        ],
        [
          "ساقیا جامِ مِی‌ام دِه که نگارندهٔ غیب",
          "نیست معلوم که در پردهٔ اسرار چه کرد"
        ],
        [
          "آن که پُرنقش زد این دایرهٔ مینایی",
          "کس ندانست که در گردشِ پرگار چه کرد"
        ],
        [
          "فکرِ عشق آتشِ غم در دلِ حافظ زد و سوخت",
          "یارِ دیرینه ببینید که با یار چه کرد"
        ]
      ]
    },
    {
      "id": "section142",
      "title": "غزل شمارهٔ ۱۴۲",
      "couplets": [
        [
          "دوستان دخترِ رَز توبه ز مستوری کرد",
          "شد سویِ محتسب و کار به دستوری کرد"
        ],
        [
          "آمد از پرده به مجلس عَرَقَش پاک کنید",
          "تا نگویند حریفان که چرا دوری کرد"
        ],
        [
          "مژدگانی بده ای دل که دگر مطربِ عشق",
          "راهِ مستانه زد و چارهٔ مخموری کرد"
        ],
        [
          "نه به هفت آب، که رنگش به صد آتش نرود",
          "آن چه با خرقهٔ زاهد، مِی انگوری کرد"
        ],
        [
          "غنچهٔ گُلبُنِ وصلم ز نسیمش بِشِکُفت",
          "مرغ خوشخوان طرب از برگِ گلِ سوری کرد"
        ],
        [
          "حافظ افتادگی از دست مده زان که حسود",
          "عِرض و مال و دل و دین در سرِ مغروری کرد"
        ]
      ]
    },
    {
      "id": "section143",
      "title": "غزل شمارهٔ ۱۴۳",
      "couplets": [
        [
          "سال‌ها دل طلبِ جامِ جم از ما می‌کرد",
          "وآنچه خود داشت ز بیگانه تمنّا می‌کرد"
        ],
        [
          "گوهری کز صدفِ کون و مکان بیرون است",
          "طلب از گمشدگانِ لبِ دریا می‌کرد"
        ],
        [
          "مشکلِ خویش بَرِ پیرِ مُغان بُردم دوش",
          "کاو به تأییدِ نظر حلّ‌ِ معمّا می‌کرد"
        ],
        [
          "دیدمش خُرَّم و خندان قدحِ باده به دست",
          "واندر آن آینه صد گونه تماشا می‌کرد"
        ],
        [
          "گفتم این جامِ جهان‌بین به تو کِی داد حکیم؟",
          "گفت آن روز که این گنبدِ مینا می‌کرد"
        ],
        [
          "بی‌دلی در همه‌احوال خدا با او بود",
          "او نمی‌دیدش و از دور خدارا می‌کرد"
        ],
        [
          "این‌همه شعبدهٔ خویش که می‌کرد اینجا",
          "سامری پیشِ عصا و یدِ بیضا می‌کرد"
        ],
        [
          "گفت آن یار کز او گشت سرِ دار بلند",
          "جُرمش این بود که اسرار هویدا می‌کرد"
        ],
        [
          "فیضِ روحُ‌القُدُس ار باز مدد فرماید",
          "دیگران هم بکنند آنچه مسیحا می‌کرد"
        ],
        [
          "گفتمش سلسلهٔ زلفِ بُتان از پیِ چیست",
          "گفت حافظ گله‌ای از دلِ شیدا می‌کرد"
        ]
      ]
    },
    {
      "id": "section144",
      "title": "غزل شمارهٔ ۱۴۴",
      "couplets": [
        [
          "به سِرِّ جامِ جم آنگه نظر توانی کرد",
          "که خاکِ میکده کُحلِ بَصَر توانی کرد"
        ],
        [
          "مباش بی می و مُطرب که زیرِ طاقِ سپهر",
          "بدین ترانه غم از دل به در توانی کرد"
        ],
        [
          "گُلِ مرادِ تو آنگه نقاب بُگْشاید",
          "که خدمتش چو نسیمِ سحر توانی کرد"
        ],
        [
          "گدایی درِ میخانه طُرفه اِکسیریست",
          "گر این عمل بِکُنی، خاکْ زر توانی کرد"
        ],
        [
          "به عزمِ مرحلهٔ عشق پیش نِه قدمی",
          "که سودها کنی ار این سفر توانی کرد"
        ],
        [
          "تو کز سرایِ طبیعت نمی‌روی بیرون",
          "کجا به کویِ طریقت گذر توانی کرد"
        ],
        [
          "جمالِ یار ندارد نقاب و پرده ولی",
          "غبارِ رَه بِنِشان تا نظر توانی کرد"
        ],
        [
          "بیا که چارهٔ ذوقِ حضور و نظم امور",
          "به فیض‌بخشیِ اهلِ نظر توانی کرد"
        ],
        [
          "ولی تو تا لبِ معشوق و جامِ مِی خواهی",
          "طمع مدار که کارِ دگر توانی کرد"
        ],
        [
          "دلا ز نورِ هدایت گر آگهی یابی",
          "چو شمع، خنده‌زنان تَرکِ سر توانی کرد"
        ],
        [
          "گر این نصیحتِ شاهانه بشنوی حافظ",
          "به شاهراهِ حقیقت گذر توانی کرد"
        ]
      ]
    },
    {
      "id": "section145",
      "title": "غزل شمارهٔ ۱۴۵",
      "couplets": [
        [
          "چه مستی است؟ ندانم که رو به ما آورد",
          "که بود ساقی و این باده از کجا آورد؟"
        ],
        [
          "تو نیز باده به چنگ آر و راهِ صحرا گیر",
          "که مرغ نغمه‌سُرا سازِ خوش‌نوا آورد"
        ],
        [
          "دلا چو غنچه شکایت ز کارِ بسته مَکُن",
          "که بادِ صبح نسیمِ گره‌گشا آورد"
        ],
        [
          "رسیدنِ گل و نسرین به خیر و خوبی باد",
          "بنفشه شاد و کَش آمد، سَمَن صفا آورد"
        ],
        [
          "صبا به خوش‌خبری هُدهُدِ سلیمان است",
          "که مژدهٔ طرب از گلشنِ سبا آورد"
        ],
        [
          "علاج ضعف دل ما کرشمهٔ ساقیست",
          "برآر سر که طبیب آمد و دوا آورد"
        ],
        [
          "مریدِ پیرِ مُغانم ز من مرنج ای شیخ",
          "چرا که وعده تو کردیّ و او به جا آورد"
        ],
        [
          "به تنگ‌چشمیِ آن تُرکِ لشکری نازم",
          "که حمله بر منِ درویشِ یک قبا آورد"
        ],
        [
          "فلک غلامی حافظ کنون به طوع کُنَد",
          "که اِلتِجا به درِ دولتِ شما آورد"
        ]
      ]
    },
    {
      "id": "section146",
      "title": "غزل شمارهٔ ۱۴۶",
      "couplets": [
        [
          "صبا وقتِ سحر بویی ز زلفِ یار می‌آورد",
          "دل شوریدهٔ ما را به بو، در کار می‌آورد"
        ],
        [
          "من آن شکلِ صنوبر را ز باغِ دیده بَرکَندَم",
          "که هر گُل کز غمش بِشْکُفت مِحنت بار می‌آورد"
        ],
        [
          "فروغِ ماه می‌دیدم ز بامِ قصر او روشن",
          "که رو از شرمِ آن خورشید در دیوار می‌آورد"
        ],
        [
          "ز بیمِ غارتِ عشقش دلِ پُرخون رها کردم",
          "ولی می‌ریخت خون و رَه بِدان هنجار می‌آورد"
        ],
        [
          "به قولِ مطرب و ساقی، برون رفتم گَه و بی‌گَه",
          "کز آن راهِ گرانْ قاصد، خبرْ دشوارْ می‌آورد"
        ],
        [
          "سراسر بخششِ جانان طریقِ لطف و احسان بود",
          "اگر تسبیح می‌فرمود، اگر زُنّار می‌آورد"
        ],
        [
          "عَفَاالله چینِ ابرویَش اگر چه ناتوانم کرد",
          "به عشوه هم پیامی بر سرِ بیمار می‌آورد"
        ],
        [
          "عجب می‌داشتم دیشب ز حافظ جام و پیمانه",
          "ولی مَنعَش نمی‌کردم که صوفی وار می‌آورد"
        ]
      ]
    },
    {
      "id": "section147",
      "title": "غزل شمارهٔ ۱۴۷",
      "couplets": [
        [
          "نسیمِ بادِ صبا دوشم آگهی آورد",
          "که روزِ محنت و غم رو به کوتهی آورد"
        ],
        [
          "به مُطربانِ صَبوحی دهیم جامهٔ چاک",
          "بدین نوید که بادِ سحرگهی آورد"
        ],
        [
          "بیا بیا که تو حورِ بهشت را رضوان",
          "در این جهان ز برایِ دلِ رهی آورد"
        ],
        [
          "همی‌رویم به شیراز با عنایتِ بخت",
          "زهی رفیق که بختم به همرهی آورد"
        ],
        [
          "به جبرِ خاطرِ ما کوش کـ‌این کلاهِ نمد",
          "بسا شکست که با افسرِ شهی آورد"
        ],
        [
          "چه ناله‌ها که رسید از دلم به خرمنِ ماه",
          "چو یادِ عارضِ آن ماهِ خرگهی آورد"
        ],
        [
          "رساند رایتِ منصور بر فلک حافظ",
          "که اِلتِجا به جنابِ شهنشهی آورد"
        ]
      ]
    },
    {
      "id": "section148",
      "title": "غزل شمارهٔ ۱۴۸",
      "couplets": [
        [
          "یارم چو قدحْ به دست گیرد",
          "بازارِ بُتانْ شکست گیرد"
        ],
        [
          "هر کس که بدیدْ چشم او گفت",
          "کو محتسبی که مست گیرد؟"
        ],
        [
          "در بحرْ فِتاده‌ام چو ماهی",
          "تا یار مرا به شَست گیرد"
        ],
        [
          "در پاشْ فِتاده‌ام به زاری",
          "آیا بُوَد آن که دست گیرد؟"
        ],
        [
          "خُرَّم دلِ آن که همچو حافظ",
          "جامی ز مِیِ اَلَست گیرد"
        ]
      ]
    },
    {
      "id": "section149",
      "title": "غزل شمارهٔ ۱۴۹",
      "couplets": [
        [
          "دلم جز مِهرِ مَه‌رویان، طریقی بر نمی‌گیرد",
          "ز هر در می‌دهم پندش، ولیکن در نمی‌گیرد"
        ],
        [
          "خدا را ای نصیحت‌گو، حدیثِ ساغر و مِی گو",
          "که نقشی در خیالِ ما، از این خوش‌تر نمی‌گیرد"
        ],
        [
          "بیا ای ساقی گُل‌رُخ‌، بیاور بادهٔ رنگین",
          "که فکری در درونِ ما، از این بهتر نمی‌گیرد"
        ],
        [
          "صُراحی می‌کشم پنهان و مردم دفتر انگارند",
          "عجب‌! گر آتشِ این زَرْق در دفتر نمی‌گیرد"
        ],
        [
          "من این دَلقِ مُرَقَّع را، بخواهم سوختن روزی",
          "که پیرِ مِی فروشانش‌، به جامی بر نمی‌گیرد"
        ],
        [
          "از آن رو هست یاران را، صفا‌ها با مِی لَعلَش",
          "که غیر از راستی نقشی، در آن جوهر نمی‌گیرد"
        ],
        [
          "سر و چَشمی چُنین دلکَش، تو گویی چشم از او بردوز؟",
          "برو کاین وعظ بی‌معنی‌، مرا در سر نمی‌گیرد"
        ],
        [
          "نصیحتگو‌‌یِ رندان را، که با حکمِ قضا جنگ است",
          "دلش بس تنگ می‌بینم، مگر ساغر نمی‌گیرد"
        ],
        [
          "میانِ گریه می‌خندم‌، که چون شمع اندر این مجلس",
          "زبانِ آتشینم هست، لیکن در نمی‌گیرد"
        ],
        [
          "چه خوش صیدِ دلم کردی، بنازم چَشمِ مستت را",
          "که کَس مُرغانِ وحشی را، از این خوش‌تر نمی‌گیرد"
        ],
        [
          "سخن در احتیاجِ ما و اِسْتِغنا‌یِ معشوق است",
          "چه سود افسونگر‌ی ای دل؟ که در دلبر نمی‌گیرد"
        ],
        [
          "من آن آیینه را روزی، به دست آرَم سِکَنْدَر‌وار",
          "اگر می‌گیرد این آتش زمانی‌، ور نمی‌گیرد"
        ],
        [
          "خدا را رحمی ای مُنْعِم‌، که درویشِ سرِ کویت",
          "دری دیگر نمی‌داند، رهی دیگر نمی‌گیرد"
        ],
        [
          "بدین شعرِ ترِ شیرین‌، ز شاهنشَه عجب دارم",
          "که سر تا پایِ حافظ را، چرا در زر نمی‌گیرد"
        ]
      ]
    },
    {
      "id": "section150",
      "title": "غزل شمارهٔ ۱۵۰",
      "couplets": [
        [
          "ساقی ار باده از این دست به جام اندازد",
          "عارفان را همه در شُربِ مُدام اندازد"
        ],
        [
          "ور چُنین زیرِ خَم زلف نهد دانهٔ خال",
          "ای بسا مرغِ خِرَد را که به دام اندازد"
        ],
        [
          "ای خوشا دولتِ آن مست که در پایِ حریف",
          "سر و دستار نداند که کدام اندازد"
        ],
        [
          "زاهدِ خام که انکارِ مِی و جام کند",
          "پخته گردد چو نظر بر میِ خام اندازد"
        ],
        [
          "روز در کسبِ هنر کوش که مِی خوردنِ روز",
          "دلِ چون آینه، در زنگِ ظَلام اندازد"
        ],
        [
          "آن زمان وقتِ میِ صبح فروغ است که شب",
          "گِردِ خَرگاهِ افق پردهٔ شام اندازد"
        ],
        [
          "باده با محتسبِ شهر ننوشی زنهار",
          "بخورد باده‌ات و سنگ به جام اندازد"
        ],
        [
          "حافظا سر ز کُلَه گوشهٔ خورشید برآر",
          "بختت ار قرعه بدان ماهِ تمام اندازد"
        ]
      ]
    },
    {
      "id": "section151",
      "title": "غزل شمارهٔ ۱۵۱",
      "couplets": [
        [
          "دَمی با غم به سر بردن، جهان یک سر نمی‌ارزد",
          "به می بفروش دلقِ ما، کز این بهتر نمی‌ارزد"
        ],
        [
          "به کویِ می فروشانش، به جامی بر نمی‌گیرند",
          "زهی سجادهٔ تقوا که یک ساغر نمی‌ارزد"
        ],
        [
          "رقیبم سرزنش‌ها کرد کز این باب رُخ برتاب",
          "چه افتاد این سر ما را که خاکِ در نمی‌ارزد؟"
        ],
        [
          "شکوهِ تاجِ سلطانی که بیمِ جان در او دَرج است",
          "کلاهی دلکش است اما به تَرکِ سر نمی‌ارزد"
        ],
        [
          "چه آسان می‌نمود اول غمِ دریا به بوی سود",
          "غلط کردم که این طوفان به صد گوهر نمی‌ارزد"
        ],
        [
          "تو را آن بِهْ که رویِ خود ز مشتاقان بپوشانی",
          "که شادیِّ جهانگیری، غمِ لشکر نمی‌ارزد"
        ],
        [
          "چو حافظ در قناعت کوش و از دنیایِ دون بگذر",
          "که یک جو مِنَّتِ دونان دو صد من زر نمی‌ارزد"
        ]
      ]
    },
    {
      "id": "section152",
      "title": "غزل شمارهٔ ۱۵۲",
      "couplets": [
        [
          "در ازل پرتوِ حُسنت ز تجلی دَم زد",
          "عشق پیدا شد و آتش به همه عالم زد"
        ],
        [
          "جلوه‌ای کرد رُخَت دید مَلَک عشق نداشت",
          "عینِ آتش شد از این غیرت و بر آدم زد"
        ],
        [
          "عقل می‌خواست کز آن شعله چراغ افروزد",
          "برق غیرت بدرخشید و جهان برهم زد"
        ],
        [
          "مدعی خواست که آید به تماشاگَهِ راز",
          "دست غیب آمد و بر سینهٔ نامحرم زد"
        ],
        [
          "دیگران قرعهٔ قسمت همه بر عیش زدند",
          "دل غمدیدهٔ ما بود که هم بر غم زد"
        ],
        [
          "جانِ عِلْوی هوسِ چاهِ زنخدان تو داشت",
          "دست در حلقهٔ آن زلفِ خَم اندر خَم زد"
        ],
        [
          "حافظ آن روز طربنامهٔ عشق تو نوشت",
          "که قلم بر سرِ اسبابِ دلِ خُرَّم زد"
        ]
      ]
    },
    {
      "id": "section153",
      "title": "غزل شمارهٔ ۱۵۳",
      "couplets": [
        [
          "سحر چون خسرو خاور، عَلَم بر کوهساران زد",
          "به دستِ مرحمت، یارم، درِ امیدواران زد"
        ],
        [
          "چو پیشِ صبح روشن شد، که «حالِ مِهر گردون چیست؟»",
          "برآمد خنده‌ای خوش بر غرورِ کامگاران زد"
        ],
        [
          "نگارم دوش در مجلس، به عزمِ رقص چون برخاست",
          "گره بگشود از ابرو و بر دل‌های یاران زد"
        ],
        [
          "من از رنگِ صلاح آن دَم، به خونِ دل بِشُستم دست",
          "که چشم باده پیمایش صلا بر هوشیاران زد"
        ],
        [
          "کدام آهن‌دلش آموخت این آیین عیّاری؟",
          "کز اول چون برون آمد، رهِ شب‌زنده‌داران زد"
        ],
        [
          "خیالِ شهسواری پخت و شد ناگَه دلِ مسکین",
          "خداوندا! نگه دارش که بر قلبِ سواران زد"
        ],
        [
          "در آب و رنگِ رخسارش، چه جان دادیم و خون خوردیم",
          "چو نقشش دست داد اول، رقم بر جان‌سپاران زد"
        ],
        [
          "منش با خرقهٔ پشمین، کجا اندر کمند آرم؟",
          "زره‌مویی که مژگانش رهِ خنجرگزاران زد"
        ],
        [
          "نظر بر قرعهٔ توفیق و یُمنِ دولتِ شاه است",
          "بده کامِ دلِ حافظ که فالِ بختیاران زد"
        ],
        [
          "شهنشاهِ مظفر فر، شجاعِ مُلک و دین منصور",
          "که جودِ بی‌دریغش خنده بر ابر بهاران زد"
        ],
        [
          "از آن ساعت که جامِ می به دستِ او مُشَرَّف شد",
          "زمانه ساغرِ شادی به یادِ می‌گساران زد"
        ],
        [
          "ز شمشیرِ سرافشانش، ظفر آن روز بِدْرَخشید",
          "که چون خورشیدِ انجم سوز تنها بر هِزاران زد"
        ],
        [
          "دوامِ عمر و مُلکِ او، بخواه از لطف حق ای دل!",
          "که چرخ، این سکهٔ دولت به دورِ روزگاران زد"
        ]
      ]
    },
    {
      "id": "section154",
      "title": "غزل شمارهٔ ۱۵۴",
      "couplets": [
        [
          "راهی بزن که آهی بر سازِ آن توان زد",
          "شعری بخوان که با او رَطلِ گران توان زد"
        ],
        [
          "بر آستانِ جانان گر سر توان نهادن",
          "گلبانگِ سربلندی بر آسمان توان زد"
        ],
        [
          "قَدِّ خمیدهٔ ما سهلت نماید اما",
          "بر چشمِ دشمنان تیر، از این کمان توان زد"
        ],
        [
          "در خانقه نگنجد اسرارِ عشقبازی",
          "جامِ میِ مُغانه هم با مُغان توان زد"
        ],
        [
          "درویش را نباشد برگِ سرایِ سلطان",
          "ماییم و کهنه دلقی کآتش در آن توان زد"
        ],
        [
          "اهلِ نظر دو عالم در یک نظر ببازند",
          "عشق است و داوِ اول بر نقدِ جان توان زد"
        ],
        [
          "گر دولتِ وصالت خواهد دری گشودن",
          "سرها بدین تَخَیُّل بر آستان توان زد"
        ],
        [
          "عشق و شباب و رندی مجموعهٔ مراد است",
          "چون جمع شد معانی گویِ بیان توان زد"
        ],
        [
          "شد رهزنِ سلامت زلفِ تو وین عجب نیست",
          "گر راهزن تو باشی صد کاروان توان زد"
        ],
        [
          "حافظ به حَقِّ قرآن کز شِید و زرق بازآی",
          "باشد که گویِ عیشی در این جهان توان زد"
        ]
      ]
    },
    {
      "id": "section155",
      "title": "غزل شمارهٔ ۱۵۵",
      "couplets": [
        [
          "اگر روم ز پِی‌اش فتنه‌ها برانگیزد",
          "ور از طلب بنشینم به کینه برخیزد"
        ],
        [
          "و گر به رهگذری یک دَم از وفاداری",
          "چو گَرد در پِی‌اش افتم چو باد بُگْریزد"
        ],
        [
          "و گر کنم طلبِ نیم بوسه صد افسوس",
          "ز حُقِّهٔ دهنش چون شکر فرو ریزد"
        ],
        [
          "من آن فریب که در نرگسِ تو می‌بینم",
          "بس آبروی که با خاک ره برآمیزد"
        ],
        [
          "فراز و شیب بیابان عشق، دامِ بلاست",
          "کجاست شیردلی کز بلا نپرهیزد"
        ],
        [
          "تو عمر خواه و صبوری که چرخِ شعبده باز",
          "هزار بازی از این طُرفه‌تر برانگیزد"
        ],
        [
          "بر آستانهٔ تسلیم سر بِنِه حافظ",
          "که گر ستیزه کنی، روزگار بستیزد"
        ]
      ]
    },
    {
      "id": "section156",
      "title": "غزل شمارهٔ ۱۵۶",
      "couplets": [
        [
          "به حسن و خُلق و وفا کس به یارِ ما نرسد",
          "تو را در این سخن، انکارِ کارِ ما نرسد"
        ],
        [
          "اگر چه حُسن‌فروشان به جلوه آمده‌اند",
          "کسی به حُسن و ملاحت به یارِ ما نرسد"
        ],
        [
          "به حق صحبت دیرین که هیچ محرمِ راز",
          "به یارِ یک جهت حق‌گزارِ ما نرسد"
        ],
        [
          "هزار نقش برآید ز کِلکِ صُنع و یکی",
          "به دل‌پذیری نقشِ نگارِ ما نرسد"
        ],
        [
          "هزار نقد به بازارِ کائنات آرند",
          "یکی به سکهٔ صاحب عیارِ ما نرسد"
        ],
        [
          "دریغ قافله عمر کآن چنان رفتند",
          "که گَردشان به هوایِ دیارِ ما نرسد"
        ],
        [
          "دلا ز رنجِ حسودان مرنج و واثق باش",
          "که بد به خاطرِ امیدوارِ ما نرسد"
        ],
        [
          "چنان بِزی که اگر خاکِ ره شوی کس را",
          "غبارِ خاطری از ره‌گذارِ ما نرسد"
        ],
        [
          "بسوخت حافظ و ترسم که شرحِ قصهٔ او",
          "به سمعِ پادشهِ کام‌گارِ ما نرسد"
        ]
      ]
    },
    {
      "id": "section157",
      "title": "غزل شمارهٔ ۱۵۷",
      "couplets": [
        [
          "هر که را با خطِ سبزت سرِ سودا باشد",
          "پای از این دایره بیرون نَنِهَد تا باشد"
        ],
        [
          "من چو از خاکِ لحد لاله‌صفت برخیزم",
          "داغِ سودای توام سِرِّ سُویدا باشد"
        ],
        [
          "تو خود ای گوهرِ یک‌دانه کجایی آخِر",
          "کز غمت دیدهٔ مردم همه دریا باشد"
        ],
        [
          "از بُنِ هر مژه‌ام آب روان است بیا",
          "اگرت میلِ لبِ جوی و تماشا باشد"
        ],
        [
          "چون گل و مِی دمی از پرده برون آی و درآ",
          "که دگرباره ملاقات نه پیدا باشد"
        ],
        [
          "ظِلِّ مَمدودِ خَمِ زلفِ توام بر سر باد",
          "کاندر این سایه قرارِ دلِ شیدا باشد"
        ],
        [
          "چشمت از ناز به حافظ نکند میل آری",
          "سرگرانی صفتِ نرگسِ رعنا باشد"
        ]
      ]
    },
    {
      "id": "section158",
      "title": "غزل شمارهٔ ۱۵۸",
      "couplets": [
        [
          "من و انکارِ شراب! این چه حکایت باشد؟",
          "غالباً این قَدَرَم عقل و کِفایت باشد"
        ],
        [
          "تا به غایت رهِ میخانه نمی‌دانستم",
          "ور نه مستوری ما تا به چه غایت باشد"
        ],
        [
          "زاهد و عجب و نماز و من و مستی و نیاز",
          "تا تو را خود ز میان با که عنایت باشد"
        ],
        [
          "زاهد ار راه به رندی نَبَرَد معذور است",
          "عشق کاری‌ست که موقوف هدایت باشد"
        ],
        [
          "من که شب‌ها رهِ تقوا زده‌ام با دف و چنگ",
          "این زمان سر به ره آرَم؟ چه حکایت باشد!"
        ],
        [
          "بندهٔ پیرِ مغانم که ز جهلم بِرَهانْد",
          "پیرِ ما هر چه کُنَد عینِ عنایت باشد"
        ],
        [
          "دوش از این غصه نَخُفتَم که رفیقی می‌گفت",
          "«حافظ ار مست بُوَد جایِ شکایت باشد»"
        ]
      ]
    },
    {
      "id": "section159",
      "title": "غزل شمارهٔ ۱۵۹",
      "couplets": [
        [
          "نقدِ صوفی نه همه صافیِ بی‌غَش باشد",
          "ای بسا خرقه که مُستوجبِ آتش باشد"
        ],
        [
          "صوفیِ ما که ز وِردِ سحری مست شدی",
          "شامگاهش نگران باش که سرخوش باشد"
        ],
        [
          "خوش بُوَد گر محکِ تجربه آید به میان",
          "تا سیه‌روی شود هر که در او غَش باشد"
        ],
        [
          "خَطِّ ساقی گر از این گونه زند نقش بر آب",
          "ای بسا رُخ که به خونآبه مُنَقَّش باشد"
        ],
        [
          "ناز‌پروردِ تَنَعُّم نبَرَد راه به دوست",
          "عاشقی شیوهٔ رندانِ بلاکش باشد"
        ],
        [
          "غمِ دنیای دَنی چند خوری؟ باده بخور",
          "حیف باشد دلِ دانا که مُشَوَّش باشد"
        ],
        [
          "دلق و سجادهٔ حافظ ببَرَد باده‌فروش",
          "گر شرابش ز کفِ ساقی مَه‌وَش باشد"
        ]
      ]
    },
    {
      "id": "section160",
      "title": "غزل شمارهٔ ۱۶۰",
      "couplets": [
        [
          "خوش است خلوت اگر یار یارِ من باشد",
          "نه من بسوزم و او شمعِ انجمن باشد"
        ],
        [
          "من آن نگینِ سلیمان به هیچ نَسْتانَم",
          "که گاه گاه بر او دستِ اهرمن باشد"
        ],
        [
          "روا مدار خدایا که در حریمِ وصال",
          "رقیب محرم و حِرمان نصیبِ من باشد"
        ],
        [
          "هُمای گو مَفِکَن سایهٔ شرف هرگز",
          "در آن دیار که طوطی کم از زَغَن باشد"
        ],
        [
          "بیانِ شوق چه حاجت؟ که سوز آتش دل",
          "توان شناخت ز سوزی که در سخن باشد"
        ],
        [
          "هوایِ کویِ تو از سر نمی‌رود آری",
          "غریب را دلِ سرگشته با وطن باشد"
        ],
        [
          "به سانِ سوسن اگر دَه‌زبان شود حافظ",
          "چو غنچه پیشِ تواش مُهر بر دهن باشد"
        ]
      ]
    },
    {
      "id": "section161",
      "title": "غزل شمارهٔ ۱۶۱",
      "couplets": [
        [
          "کِی شعر تر انگیزد خاطر که حزین باشد",
          "یک نکته از این معنی گفتیم و همین باشد"
        ],
        [
          "از لعلِ تو گر یابم انگشتریِ زنهار",
          "صد مُلکِ سلیمانم در زیرِ نگین باشد"
        ],
        [
          "غمناک نباید بود از طعنِ حسود ای دل",
          "شاید که چو وابینی خیرِ تو در این باشد"
        ],
        [
          "هر کاو نَکُنَد فهمی زین کِلکِ خیال‌انگیز",
          "نقشش به حرام اَر خود صورتگر چین باشد"
        ],
        [
          "جامِ می و خونِ دل هر یک به کسی دادند",
          "در دایرهٔ قسمت اوضاع چنین باشد"
        ],
        [
          "در کارِ گلاب و گل حکمِ ازلی این بود",
          "کاین شاهدِ بازاری وان پرده‌نشین باشد"
        ],
        [
          "آن نیست که حافظ را رِندی بِشُد از خاطر",
          "کاین سابقهٔ پیشین تا روزِ پَسین باشد"
        ]
      ]
    },
    {
      "id": "section162",
      "title": "غزل شمارهٔ ۱۶۲",
      "couplets": [
        [
          "خوش آمد گُل وز آن خوش‌تر نباشد",
          "که در دستت به جز ساغر نباشد"
        ],
        [
          "زمانِ خوش‌دلی دریاب و دُر یاب",
          "که دایم در صدف گوهر نباشد"
        ],
        [
          "غنیمت دان و مِی خور در گلستان",
          "که گُل تا هفتهٔ دیگر نباشد"
        ],
        [
          "ایا پُرلعل کرده جامِ زَرّین",
          "ببخشا بر کسی کش زر نباشد"
        ],
        [
          "بیا ای شیخ و از خُم‌خانهٔ ما",
          "شرابی خور که در کوثر نباشد"
        ],
        [
          "بشوی اوراق اگر هم‌درسِ مایی",
          "که عِلمِ عشق در دفتر نباشد"
        ],
        [
          "ز من بنیوش و دل در شاهدی بند",
          "که حُسنش بستهٔ زیور نباشد"
        ],
        [
          "شرابی بی‌خمارم بخش یا رب",
          "که با وی هیچ دردِ سر نباشد"
        ],
        [
          "من از جان بندهٔ سلطان اویسم",
          "اگر چه یادش از چاکر نباشد"
        ],
        [
          "به تاجِ عالم آرایش که خورشید",
          "چنین زیبندهٔ افسر نباشد"
        ],
        [
          "کسی گیرد خطا بر نظمِ حافظ",
          "که هیچش لطف در گوهر نباشد"
        ]
      ]
    },
    {
      "id": "section163",
      "title": "غزل شمارهٔ ۱۶۳",
      "couplets": [
        [
          "گل بی‌رخِ یار خوش نباشد",
          "بی‌باده بهار خوش نباشد"
        ],
        [
          "طَرفِ چمن و طوافِ بستان",
          "بی‌لاله‌عذار خوش نباشد"
        ],
        [
          "رقصیدن سرو و حالتِ گُل",
          "بی‌صوتِ هَزار خوش نباشد"
        ],
        [
          "با یارِ شکرلبِ گل‌اندام",
          "بی‌بوس و کنار خوش نباشد"
        ],
        [
          "هر نقش که دستِ عقل بندد",
          "جز نقشِ نگار، خوش نباشد"
        ],
        [
          "جان نقدِ مُحَقَّر است حافظ",
          "از بهرِ نثار خوش نباشد"
        ]
      ]
    },
    {
      "id": "section164",
      "title": "غزل شمارهٔ ۱۶۴",
      "couplets": [
        [
          "نفسِ بادِ صبا مُشک‌فشان خواهد شد",
          "عالَمِ پیر دگرباره جوان خواهد شد"
        ],
        [
          "ارغوان جامِ عقیقی به سمن خواهد داد",
          "چشمِ نرگس به شقایق نگران خواهد شد"
        ],
        [
          "این تَطاول که کشید از غمِ هجران بلبل",
          "تا سراپردهٔ گل نعره‌زنان خواهد شد"
        ],
        [
          "گر ز مسجد به خرابات شدم خرده مگیر",
          "مجلس وعظ دراز است و زمان خواهد شد"
        ],
        [
          "ای دل ار عشرتِ امروز به فردا فکنی",
          "مایهٔ نقدِ بقا را که ضَمان خواهد شد؟"
        ],
        [
          "ماه شعبان مَنِه از دست قدح، کاین خورشید",
          "از نظر تا شبِ عیدِ رمضان خواهد شد"
        ],
        [
          "گل عزیز است غنیمت شِمُریدَش صحبت",
          "که به باغ آمد از این راه و از آن خواهد شد"
        ],
        [
          "مطربا مجلسِ انس است غزل خوان و سرود",
          "چند گویی که چنین رفت و چنان خواهد شد؟"
        ],
        [
          "حافظ از بهر تو آمد سویِ اقلیمِ وجود",
          "قدمی نِه به وداعش که روان خواهد شد"
        ]
      ]
    },
    {
      "id": "section165",
      "title": "غزل شمارهٔ ۱۶۵",
      "couplets": [
        [
          "مرا مِهر سیَه چشمان ز سر بیرون نخواهد شد",
          "قضای آسمان است این و دیگرگون نخواهد شد"
        ],
        [
          "رقیب آزارها فرمود و جایِ آشتی نگذاشت",
          "مگر آهِ سحرخیزان سویِ گردون نخواهد شد؟"
        ],
        [
          "مرا روزِ ازل کاری به جز رندی نفرمودند",
          "هر آن قسمت که آن جا رفت از آن افزون نخواهد شد"
        ],
        [
          "خدا را محتسب ما را به فریادِ دَف و نِی بخش",
          "که سازِ شرع از این افسانه بی‌قانون نخواهد شد"
        ],
        [
          "مجالِ من همین باشد که پنهان عشقِ او ورزم",
          "کنار و بوس و آغوشش چه گویم چون نخواهد شد"
        ],
        [
          "شرابِ لعل و جایِ امن و یارِ مهربان ساقی",
          "دلا کی بِه شود کارت اگر اکنون نخواهد شد"
        ],
        [
          "مشوی ای دیده نقشِ غم ز لوحِ سینهٔ حافظ",
          "که زخمِ تیغِ دلدار است و رنگِ خون نخواهد شد"
        ]
      ]
    },
    {
      "id": "section166",
      "title": "غزل شمارهٔ ۱۶۶",
      "couplets": [
        [
          "روزِ هجران و شبِ فُرقَتِ یار آخر شد",
          "زدم این فال و گذشت اختر و کار آخر شد"
        ],
        [
          "آن همه ناز و تَنَعُّم که خزان می‌فرمود",
          "عاقبت در قدمِ بادِ بهار آخر شد"
        ],
        [
          "شُکرِ ایزد که به اقبالِ کُلَه گوشهٔ گُل",
          "نَخوَتِ بادِ دی و شوکتِ خار آخر شد"
        ],
        [
          "صبحِ امّید که بُد معتکفِ پردهٔ غیب",
          "گو برون آی که کارِ شبِ تار آخر شد"
        ],
        [
          "آن پریشانیِ شب‌هایِ دراز و غمِ دل",
          "همه در سایهٔ گیسویِ نگار آخر شد"
        ],
        [
          "باورم نیست ز بدعهدی ایام هنوز",
          "قصهٔ غصه که در دولتِ یار آخر شد"
        ],
        [
          "ساقیا لطف نمودی قدحت پُر مِی باد",
          "که به تدبیرِ تو تشویشِ خُمار آخر شد"
        ],
        [
          "در شمار ار چه نیاورد کسی حافظ را",
          "شُکرْ کان محنتِ بی‌حدّ و شمار آخر شد"
        ]
      ]
    },
    {
      "id": "section167",
      "title": "غزل شمارهٔ ۱۶۷",
      "couplets": [
        [
          "ستاره‌ای بدرخشید و ماهِ مجلس شد",
          "دل رمیدهٔ ما را رفیق و مونس شد"
        ],
        [
          "نگارِ من که به مکتب نرفت و خط ننوشت",
          "به غمزه مسأله‌آموزِ صد مُدَرِّس شد"
        ],
        [
          "به بویِ او دلِ بیمارِ عاشقان چو صبا",
          "فدایِ عارضِ نسرین و چشمِ نرگس شد"
        ],
        [
          "به صدرِ مَصطَبه‌ام می‌نِشانَد اکنون دوست",
          "گدایِ شهر نِگَه کُن که میرِ مجلس شد"
        ],
        [
          "خیالِ آبِ خِضِر بست و جامِ اسکندر",
          "به جرعه‌نوشیِ سلطان ابوالفَوارِس شد"
        ],
        [
          "طرب‌سرایِ محبت کنون شود مَعمور",
          "که طاقِ اَبرویِ یارِ مَنَش مهندس شد"
        ],
        [
          "لب از تَرَشُّحِ مِی پاک کن برایِ خدا",
          "که خاطرم به هزاران گُنَه مُوَسوِس شد"
        ],
        [
          "کرشمهٔ تو شرابی به عاشقان پیمود",
          "که عِلم بی‌خبر افتاد و عقل بی‌حس شد"
        ],
        [
          "چو زر عزیزِ وجود است نظمِ من، آری",
          "قبولِ دولتیان کیمیایِ این مس شد"
        ],
        [
          "ز راهِ میکده یاران عِنان بگردانید",
          "چرا که حافظ از این راه رفت و مفلس شد"
        ]
      ]
    },
    {
      "id": "section168",
      "title": "غزل شمارهٔ ۱۶۸",
      "couplets": [
        [
          "گداخت جان که شود کارِ دل تمام و نشد",
          "بسوختیم در این آرزویِ خام و نشد"
        ],
        [
          "به لابه گفت شبی میرِ مجلسِ تو شوم",
          "شدم به رغبتِ خویشش کمین غلام و نشد"
        ],
        [
          "پیام داد که خواهم نشست با رندان",
          "بشد به رندی و دُردی کشیم نام و نشد"
        ],
        [
          "رواست در بَر اگر می‌تَپَد کبوترِ دل",
          "که دید در رهِ خود تاب و پیچِ دام و نشد"
        ],
        [
          "بدان هوس که به مستی ببوسم آن لبِ لعل",
          "چه خون که در دلم افتاد همچو جام و نشد"
        ],
        [
          "به کویِ عشق مَنِه بی دلیلِ راه، قدم",
          "که من به خویش نمودم صد اهتمام و نشد"
        ],
        [
          "فغان که در طلبِ گنج نامهٔ مقصود",
          "شدم خرابِ جهانی ز غم تمام و نشد"
        ],
        [
          "دریغ و درد که در جست و جوی گنجِ حضور",
          "بسی شدم به گدایی بَرِ کِرام و نشد"
        ],
        [
          "هزار حیله برانگیخت حافظ از سرِ فکر",
          "در آن هوس که شود آن نگار رام و نشد"
        ]
      ]
    },
    {
      "id": "section169",
      "title": "غزل شمارهٔ ۱۶۹",
      "couplets": [
        [
          "یاری اندر کس نمی‌بینیم، یاران را چه شد؟",
          "دوستی کِی آخر آمد؟ دوست‌دار‌ان را چه شد؟"
        ],
        [
          "آب حیوان تیره‌گون شد، خضر فرخ‌پِی کجاست؟",
          "خون چکید از شاخِ گل، بادِ بهار‌ان را چه شد؟"
        ],
        [
          "کس نمی‌گوید که «یاری داشت حقِّ دوستی»",
          "حق‌شناسان را چه حال افتاد؟ یاران را چه شد؟"
        ],
        [
          "لعلی از کانِ مُروّت برنیامد سال‌هاست",
          "تابش خورشید و سعی باد و باران را چه شد؟"
        ],
        [
          "شهرِ یاران بود و خاکِ مهر‌بانان این دیار",
          "مهربانی کِی سر آمد؟ شهریار‌ان را چه شد؟"
        ],
        [
          "گویِ توفیق و کرامت، در میان افکنده‌اند",
          "کس به میدان در نمی‌آید، سوار‌ان را چه شد؟"
        ],
        [
          "صدهزاران گل شکفت و بانگِ مرغی برنخاست",
          "عندلیبان را چه پیش آمد؟ هَزاران را چه شد؟"
        ],
        [
          "زهره سازی خوش نمی‌سازد، مگر عود‌ش بسوخت؟",
          "کس ندارد ذوقِ مستی، مِی‌گسار‌ان را چه شد؟"
        ],
        [
          "حافظ اسرارِ الهی کَس نمی‌داند، خموش",
          "از که می‌پرسی که دورِ روزگار‌ان را چه شد؟"
        ]
      ]
    },
    {
      "id": "section170",
      "title": "غزل شمارهٔ ۱۷۰",
      "couplets": [
        [
          "زاهدِ خلوت‌نشین، دوش به مِیخانه شد",
          "از سرِ پیمان بِرَفت، با سرِ پیمانه شد"
        ],
        [
          "صوفیِ مجلس که دی، جام و قدح می‌شکست",
          "باز به یک جرعه می، عاقل و فرزانه شد"
        ],
        [
          "شاهدِ عهدِ شباب، آمده بودش به خواب",
          "باز به پیرانه سر، عاشق و دیوانه شد"
        ],
        [
          "مُغْبَچه‌ای می‌گذشت، راه‌زنِ دین و دل",
          "در پِیِ آن آشنا، از همه بیگانه شد"
        ],
        [
          "آتشِ رخسارِ گُل، خرمنِ بلبل بسوخت",
          "چهرهٔ خندانِ شمع، آفتِ پروانه شد"
        ],
        [
          "گریهٔ شام و سحر، شُکر که ضایع نگشت",
          "قطرهٔ بارانِ ما، گوهرِ یک‌دانه شد"
        ],
        [
          "نرگسِ ساقی بِخوانْد، آیتِ افسون‌گری",
          "حلقهٔ اورادِ ما، مجلسِ افسانه شد"
        ],
        [
          "منزلِ حافظ کنون، بارگهِ پادشاست",
          "دل بَرِ دل‌دار رفت، جان بَرِ جانانه شد"
        ]
      ]
    },
    {
      "id": "section171",
      "title": "غزل شمارهٔ ۱۷۱",
      "couplets": [
        [
          "دوش از جنابِ آصف، پیکِ بشارت آمد",
          "کز حضرتِ سلیمان، عشرت اشارت آمد"
        ],
        [
          "خاکِ وجود ما را، از آبِ دیده گِل کن",
          "ویران‌سرایِ دل را، گاهِ عمارت آمد"
        ],
        [
          "این شرحِ بی‌نهایت، کز زلفِ یار گفتند",
          "حرفی‌ست از هزاران، کاَندر عبارت آمد"
        ],
        [
          "عیبم بپوش زنهار، ای خرقهٔ مِی‌آلود",
          "کآن پاکِ پاک‌دامن، بهرِ زیارت آمد"
        ],
        [
          "امروز جایِ هر کس، پیدا شود ز خوبان",
          "کآن ماهِ مجلس‌افروز، اندر صدارت آمد"
        ],
        [
          "بر تختِ جم که تاجش، معراجِ آسمان است",
          "همّت نگر که موری، با آن حقارت آمد"
        ],
        [
          "از چشمِ شوخش ای دل! ایمانِ خود نگه دار",
          "کآن جادویِ کمانکش، بر عزمِ غارت آمد"
        ],
        [
          "آلوده‌ای تو حافظ، فیضی ز شاه درخواه",
          "کآن عنصرِ سَماحت، بهرِ طهارت آمد"
        ],
        [
          "دریاست مجلسِ او، دَریاب وقت و دُر یاب",
          "هان ای زیان‌رسیده وقتِ تجارت آمد"
        ]
      ]
    },
    {
      "id": "section172",
      "title": "غزل شمارهٔ ۱۷۲",
      "couplets": [
        [
          "عشقِ تو نهالِ حیرت آمد",
          "وصلِ تو کمالِ حیرت آمد"
        ],
        [
          "بس غرقهٔ حالِ وصل کآخر",
          "هم بر سرِ حالِ حیرت آمد"
        ],
        [
          "یک دل بنما که در رَهِ او",
          "بر چهره نه خالِ حیرت آمد"
        ],
        [
          "نه وصل بِمانَد و نه واصل",
          "آن جا که خیالِ حیرت آمد"
        ],
        [
          "از هر طرفی که گوش کردم",
          "آوازِ سؤالِ حیرت آمد"
        ],
        [
          "شد مُنهَزِم از کمالِ عزّت",
          "آن را که جلالِ حیرت آمد"
        ],
        [
          "سر تا قدمِ وجودِ حافظ",
          "در عشق، نهالِ حیرت آمد"
        ]
      ]
    },
    {
      "id": "section173",
      "title": "غزل شمارهٔ ۱۷۳",
      "couplets": [
        [
          "در نمازم خَمِ ابرویِ تو با یاد آمد",
          "حالتی رفت که محراب به فریاد آمد"
        ],
        [
          "از من اکنون طمعِ صبر و دل و هوش مدار",
          "کان تحمّل که تو دیدی همه بر باد آمد"
        ],
        [
          "باده صافی شد و مرغانِ چمن مست شدند",
          "موسمِ عاشقی و کار به بنیاد آمد"
        ],
        [
          "بویِ بهبود ز اوضاعِ جهان می‌شنوم",
          "شادی آورد گل و بادِ صبا شاد آمد"
        ],
        [
          "ای عروسِ هنر از بخت شکایت مَنِما",
          "حجلهٔ حُسن بیارای که داماد آمد"
        ],
        [
          "دلفریبانِ نباتی همه زیور بستند",
          "دلبرِ ماست که با حُسنِ خداداد آمد"
        ],
        [
          "زیرِ بارند درختان که تعلّق دارند",
          "ای خوشا سرو که از بارِ غم آزاد آمد"
        ],
        [
          "مطرب از گفتهٔ حافظ غزلی نَغز بخوان",
          "تا بگویم که ز عهدِ طربم یاد آمد"
        ]
      ]
    },
    {
      "id": "section174",
      "title": "غزل شمارهٔ ۱۷۴",
      "couplets": [
        [
          "مژده ای دل که دگر بادِ صبا بازآمد",
          "هدهد خوش‌خبر از طَرْفِ سبا بازآمد"
        ],
        [
          "برکش ای مرغِ سحر نغمهٔ داوودی باز",
          "که سلیمانِ گل از بادِ هوا بازآمد"
        ],
        [
          "عارفی کو که کُنَد فَهْم زبانِ سوسن",
          "تا بپرسد که چرا رفت و چرا بازآمد"
        ],
        [
          "مردمی کرد و کرم لطفِ خداداد به من",
          "کـ‌آن بتِ ماه‌رخ از راهِ وفا بازآمد"
        ],
        [
          "لاله بویِ میِ نوشین بشنید از دمِ صبح",
          "داغ‌دل بود، به امّیدِ دوا بازآمد"
        ],
        [
          "چشمِ من در رهِ این قافلهٔ راه بماند",
          "تا به گوشِ دلم آوازِ دَرا بازآمد"
        ],
        [
          "گرچه حافظ دَرِ رَنجِش زد و پیمان بِشکست",
          "لطفِ او بین که به لطف از درِ ما بازآمد"
        ]
      ]
    },
    {
      "id": "section175",
      "title": "غزل شمارهٔ ۱۷۵",
      "couplets": [
        [
          "صبا به تهنیتِ پیرِ مِی‌فروش آمد",
          "که موسمِ طرب و عیش و ناز و نوش آمد"
        ],
        [
          "هوا مسیح‌نفس گشت و باد نافه‌گشای",
          "درخت سبز شد و مرغ دَر خروش آمد"
        ],
        [
          "تنورِ لاله چنان برفروخت بادِ بهار",
          "که غنچه غرقِ عرق گشت و گل به جوش آمد"
        ],
        [
          "به گوشِ هوش نیوش از من و به عشرت کوش",
          "که این سخن سَحَر از هاتفم به گوش آمد"
        ],
        [
          "ز فکرِ تفرقه بازآی تا شوی مجموع",
          "به حکمِ آن که چو شد اهرمن سروش آمد"
        ],
        [
          "ز مرغِ صبح ندانم که سوسنِ آزاد",
          "چه گوش کرد؟ که با دَه زبان خموش آمد"
        ],
        [
          "چه جایِ صحبتِ نامحرم است مجلسِ انس؟",
          "سرِ پیاله بپوشان که خرقه‌پوش آمد"
        ],
        [
          "ز خانقاه به میخانه می‌رود حافظ",
          "مگر ز مستیِ زهدِ ریا به هوش آمد"
        ]
      ]
    },
    {
      "id": "section176",
      "title": "غزل شمارهٔ ۱۷۶",
      "couplets": [
        [
          "سَحَرم دولتِ بیدار به بالین آمد",
          "گفت برخیز که آن خسرو شیرین آمد"
        ],
        [
          "قدحی درکش و سرخوش به تماشا بخرام",
          "تا ببینی که نگارت به چه آیین آمد"
        ],
        [
          "مژدگانی بده ای خلوتیِ نافه‌گشای",
          "که ز صحرایِ خُتَن آهویِ مُشکین آمد"
        ],
        [
          "گریه آبی به رخِ سوختگان بازآورد",
          "ناله فریادرَسِ عاشقِ مسکین آمد"
        ],
        [
          "مرغِ دل باز هوادارِ کمان‌ابروییست",
          "ای کبوتر نگران باش که شاهین آمد"
        ],
        [
          "ساقیا می بده و غم مخور از دشمن و دوست",
          "که به کامِ دلِ ما آن بشد و این آمد"
        ],
        [
          "رسمِ بدعهدیِ ایّام چو دید ابرِ بهار",
          "گریه‌اش بر سمن و سنبل و نسرین آمد"
        ],
        [
          "چون صبا گفتهٔ حافظ بشنید از بلبل",
          "عَنبرافشان به تماشایِ ریاحین آمد"
        ]
      ]
    },
    {
      "id": "section177",
      "title": "غزل شمارهٔ ۱۷۷",
      "couplets": [
        [
          "نه هر که چهره برافروخت دلبری داند",
          "نه هر که آینه سازد سِکندری داند"
        ],
        [
          "نه هر که طَرْفِ کُلَه کج نهاد و تُند نشست",
          "کلاه‌داری و آیینِ سروری داند"
        ],
        [
          "تو بندگی چو گدایان به شرطِ مزد مکن",
          "که دوست خود روشِ بنده‌پروری داند"
        ],
        [
          "غلامِ همّتِ آن رندِ عافیت‌سوزم",
          "که در گداصفتی کیمیاگری داند"
        ],
        [
          "وفا و عهد نکو باشد ار بیاموزی",
          "وگرنه هر که تو بینی ستمگری داند"
        ],
        [
          "بباختم دلِ دیوانه و ندانستم",
          "که آدمی‌بچه‌ای، شیوهٔ پری داند"
        ],
        [
          "هزار نکتهٔ باریک‌تر ز مو این‌جاست",
          "نه هر که سر بتراشد قلندری داند"
        ],
        [
          "مدارِ نقطهٔ بینش ز خالِ توست مرا",
          "که قدرِ گوهرِ یک‌دانه جوهری داند"
        ],
        [
          "به قَدّ و چهره هر آنکس که شاهِ خوبان شد",
          "جهان بگیرد اگر دادگستری داند"
        ],
        [
          "ز شعرِ دلکَشِ حافظ کسی بُوَد آگاه",
          "که لطفِ طبع و سخن گفتنِ دَری داند"
        ]
      ]
    },
    {
      "id": "section178",
      "title": "غزل شمارهٔ ۱۷۸",
      "couplets": [
        [
          "هر که شد مَحرمِ دل در حرمِ یار بِمانْد",
          "وان که این کار ندانست در انکار بِمانْد"
        ],
        [
          "اگر از پرده برون شد دلِ من عیب مکن",
          "شُکرِ ایزد که نه در پردهٔ پندار بِمانْد"
        ],
        [
          "صوفیان واسِتَدَنْد از گروِ مِی همه رَخْت",
          "دلقِ ما بود که در خانهٔ خَمّار بِمانْد"
        ],
        [
          "محتسب شیخ شد و فِسقِ خود از یاد بِبُرد",
          "قصّهٔ ماست که در هر سرِ بازار بِمانْد"
        ],
        [
          "هر مِیِ لعل کز آن دستِ بلورین سِتَدیم",
          "آبِ حسرت شد و در چشمِ گهربار بِمانْد"
        ],
        [
          "جز دلِ من کز ازل تا به ابد عاشق رفت",
          "جاودان کس نشنیدیم که در کار بِمانْد"
        ],
        [
          "گشت بیمار که چون چشمِ تو گردد نرگس",
          "شیوهٔ تو نَشُدَش حاصل و بیمار بِمانْد"
        ],
        [
          "از صدایِ سخنِ عشق ندیدم خوشتر",
          "یادگاری که در این گنبدِ دَوّار بِمانْد"
        ],
        [
          "داشتم دلقی و صد عیبِ مرا می‌پوشید",
          "خرقه رهنِ مِی و مطرب شد و زُنّار بِمانْد"
        ],
        [
          "بر جمالِ تو چنان صورتِ چین حیران شد",
          "که حدیثش همه‌جا در در و دیوار بِمانْد"
        ],
        [
          "به تماشاگَهِ زلفش دلِ حافظ روزی",
          "شد که بازآید و جاوید گرفتار بِمانْد"
        ]
      ]
    },
    {
      "id": "section179",
      "title": "غزل شمارهٔ ۱۷۹",
      "couplets": [
        [
          "رسید مژده که ایّامِ غم نخواهد ماند",
          "چنان نماند چنین نیز هم نخواهد ماند"
        ],
        [
          "من ار چه در نظرِ یار خاک‌سار شدم",
          "رقیب نیز چنین محترم نخواهد ماند"
        ],
        [
          "چو پرده‌دار به شمشیر می‌زند همه را",
          "کسی مُقیمِ حریمِ حَرَم نخواهد ماند"
        ],
        [
          "چه جایِ شُکر و شکایت ز نقشِ نیک و بد است؟",
          "چو بر صحیفهٔ هستی رقم نخواهد ماند"
        ],
        [
          "سرودِ مجلسِ جمشید گفته‌اند این بود",
          "که «جامِ باده بیاور که جم نخواهد ماند»"
        ],
        [
          "غنیمتی شِمُر ای شمع وصلِ پروانه",
          "که این معامله تا صبح‌دم نخواهد ماند"
        ],
        [
          "توان‌گرا! دلِ درویشِ خود به دست آور",
          "که مخزنِ زَر و گنجِ دِرَم نخواهد ماند"
        ],
        [
          "بدین رَواقِ زَبَرجَد نوشته‌اند به زر",
          "که «جز نکوییِ اهلِ کرم نخواهد ماند»"
        ],
        [
          "ز مهربانیِ جانان طمع مَبُر حافظ",
          "که نقشِ جور و نشانِ ستم نخواهد ماند"
        ]
      ]
    },
    {
      "id": "section180",
      "title": "غزل شمارهٔ ۱۸۰",
      "couplets": [
        [
          "ای پستهٔ تو خنده زده بر حدیثِ قند",
          "مشتاقم از برای خدا یک شِکَر بخند"
        ],
        [
          "طوبی ز قامتِ تو نیارد که دَم زند",
          "زین قصّه بگذرم که سخن می‌شود بلند"
        ],
        [
          "خواهی که برنخیزدت از دیده رودِ خون",
          "دل در وفایِ صحبتِ رودِ کسان مَبَند"
        ],
        [
          "گر جلوه می‌نمایی و گر طعنه می‌زنی",
          "ما نیستیم معتقدِ شیخِ خودپسند"
        ],
        [
          "ز آشفتگیِ حالِ من آگاه کِی شود؟",
          "آن را که دل نگشت گرفتارِ این کمند"
        ],
        [
          "بازارِ شوق گرم شد آن سروْقد کجاست؟",
          "تا جانِ خود بر آتش رویش کُنم سپند"
        ],
        [
          "جایی که یارِ ما به شِکَرخنده دَم زند",
          "ای پسته کیستی تو، خدا را به خود مخند"
        ],
        [
          "حافظ چو تَرکِ غمزهٔ تُرکان نمی‌کنی",
          "دانی کجاست جای تو؟ خوارزم یا خُجَند"
        ]
      ]
    },
    {
      "id": "section181",
      "title": "غزل شمارهٔ ۱۸۱",
      "couplets": [
        [
          "بعد از این دستِ من و دامنِ آن سروِ بلند",
          "که به بالای چَمان از بُن و بیخَم بَرکَنْد"
        ],
        [
          "حاجتِ مطرب و مِی نیست تو بُرقَع بِگُشا",
          "که به رقص آوَرَدَم آتشِ رویت چو سپند"
        ],
        [
          "هیچ رویی نشود آینهٔ حجلهٔ بخت",
          "مگر آن روی که مالَند در آن سُمِّ سمند"
        ],
        [
          "گفتم اسرارِ غمت هر چه بُوَد گو می‌باش",
          "صبر از این بیش ندارم چه کنم تا کی و چند؟"
        ],
        [
          "مَکُش آن آهویِ مُشکینِ مرا ای صیّاد",
          "شرم از آن چشمِ سیه دار و مَبَندَش به کمند"
        ],
        [
          "منِ خاکی که از این در نَتَوانَم برخاست",
          "از کجا بوسه زنم بر لبِ آن قصرِ بلند؟"
        ],
        [
          "بازمَستان دل از آن گیسویِ مُشکین حافظ",
          "زان که دیوانه همان به که بُوَد اندر بند"
        ]
      ]
    },
    {
      "id": "section182",
      "title": "غزل شمارهٔ ۱۸۲",
      "couplets": [
        [
          "حَسْبِ حالی نَنِوِشتی و شد ایّامی چند",
          "مَحرمی کو که فرستم به تو پیغامی چند؟"
        ],
        [
          "ما بدان مقصدِ عالی نتوانیم رسید",
          "هم مگر پیش نَهَد لطفِ شما گامی چند"
        ],
        [
          "چون مِی از خُم به سبو رفت و گُل افکند نقاب",
          "فرصتِ عیش نگه دار و بزن جامی چند"
        ],
        [
          "قندِ آمیخته با گُل نه علاجِ دلِ ماست",
          "بوسه‌ای چند برآمیز به دشنامی چند"
        ],
        [
          "زاهد از کوچهٔ رندان به سلامت بگذر",
          "تا خرابت نکند صحبتِ بدنامی چند"
        ],
        [
          "عیبِ مِی جمله چو گفتی، هنرش نیز بگو",
          "نفیِ حکمت مکن از بهرِ دلِ عامی چند"
        ],
        [
          "ای گدایانِ خرابات خدا یارِ شماست",
          "چشمِ اِنعام مدارید ز اَنعامی چند"
        ],
        [
          "پیرِ میخانه چه خوش گفت به دُردی‌کشِ خویش",
          "که مگو حالِ دلِ سوخته با خامی چند"
        ],
        [
          "حافظ از شوقِ رخِ مِهر‌فروغِ تو بسوخت",
          "کامگارا نظری کن سویِ ناکامی چند"
        ]
      ]
    },
    {
      "id": "section183",
      "title": "غزل شمارهٔ ۱۸۳",
      "couplets": [
        [
          "دوش وقتِ سَحَر از غُصّه نجاتم دادند",
          "واندر آن ظلمتِ شب آبِ حیاتم دادند"
        ],
        [
          "بیخود از شَعْشَعِهٔ پرتوِ ذاتم کردند",
          "باده از جامِ تَجَلّیِّ صفاتم دادند"
        ],
        [
          "چه مبارک‌سَحَری بود و چه فرخنده‌شبی",
          "آن شبِ قدر که این تازه‌براتم دادند"
        ],
        [
          "بعد از این رویِ من و آینهٔ وصفِ جمال",
          "که در آن‌جا خبر از جلوهٔ ذاتم دادند"
        ],
        [
          "من اگر کامروا گشتم و خوشدل چه عجب؟",
          "مستحق بودم و این‌ها به زکاتم دادند"
        ],
        [
          "هاتف آن روز به من مژدهٔ این دولت داد",
          "که بِدان جور و جفا صبر و ثباتم دادند"
        ],
        [
          "این همه شهد و شِکر کز سخنم می‌ریزد",
          "اجرِ صبریست کز آن شاخِ نباتم دادند"
        ],
        [
          "همّتِ حافظ و انفاسِ سحرخیزان بود",
          "که ز بندِ غمِ ایّام نجاتم دادند"
        ]
      ]
    },
    {
      "id": "section184",
      "title": "غزل شمارهٔ ۱۸۴",
      "couplets": [
        [
          "دوش دیدم که ملائک درِ میخانه زدند",
          "گِلِ آدم بسرشتَند و به پیمانه زدند"
        ],
        [
          "ساکنانِ حرمِ سِتر و عفافِ ملکوت",
          "با منِ راه‌نشین، بادهٔ مستانه زدند"
        ],
        [
          "آسمان بارِ امانت نتوانست کشید",
          "قرعهٔ کار به نامِ منِ دیوانه زدند"
        ],
        [
          "جنگِ هفتاد و دو ملت همه را عذر بنه",
          "چون ندیدند حقیقت رهِ افسانه زدند"
        ],
        [
          "شُکرِ ایزد که میانِ من و او صلح افتاد",
          "صوفیان رقص‌کنان ساغرِ شکرانه زدند"
        ],
        [
          "آتش آن نیست که از شعلهٔ او خندد شمع",
          "آتش آن است که در خرمنِ پروانه زدند"
        ],
        [
          "کس چو حافظ نَگُشاد از رخِ اندیشه نقاب",
          "تا سرِ زلفِ سخن را به قلم شانه زدند"
        ]
      ]
    },
    {
      "id": "section185",
      "title": "غزل شمارهٔ ۱۸۵",
      "couplets": [
        [
          "نقدها را بُوَد آیا که عَیاری گیرند؟",
          "تا همه صومعه‌داران پیِ کاری گیرند"
        ],
        [
          "مصلحت‌دیدِ من آن است که یاران همه کار",
          "بِگُذارَند و خَمِ طُرِّهٔ یاری گیرند"
        ],
        [
          "خوش گرفتند حریفان سرِ زلفِ ساقی",
          "گر فَلَکْشان بِگُذارَد که قراری گیرند"
        ],
        [
          "قوَّتِ بازویِ پرهیز به خوبان مفروش",
          "که در این خیل حِصاری به سواری گیرند"
        ],
        [
          "یا‌رَب این بَچِّهٔ تُرکان چه دلیرند به خون",
          "که به تیرِ مُژه، هر لحظه شکاری گیرند"
        ],
        [
          "رقص بر شعرِ تر و نالهٔ نِی خوش باشد",
          "خاصه رقصی که در آن دستِ نگاری گیرند"
        ],
        [
          "حافظ اَبنایِ زمان را غمِ مسکینان نیست",
          "زین میان گر بتوان به که کناری گیرند"
        ]
      ]
    },
    {
      "id": "section186",
      "title": "غزل شمارهٔ ۱۸۶",
      "couplets": [
        [
          "گر مِی‌فروش حاجتِ رندان روا کند",
          "ایزد گنه ببخشد و دفعِ بلا کند"
        ],
        [
          "ساقی به جامِ عدل بده باده تا گدا",
          "غیرت نیاوَرَد، که جهان پُر‌بلا کند"
        ],
        [
          "حقّا کز این غَمان برسد مژدهٔ امان",
          "گر سالِکی به عهدِ امانت وفا کند"
        ],
        [
          "گر رنج پیش‌آید و گر راحت ای حکیم",
          "نسبت مَکُن به غیر که این‌ها خدا کند"
        ],
        [
          "در کارخانه‌ای که رَهِ عقل و فضل نیست",
          "فهمِ ضعیفْ رایْ فضولی چرا کند؟"
        ],
        [
          "مطرب بساز پرده که کس بی‌اجل نمرد",
          "وان کو نه این ترانه سُراید خطا کند"
        ],
        [
          "ما را که دردِ عشق و بلای خُمار کُشت",
          "یا وصلِ دوست یا میِ صافی دوا کند"
        ],
        [
          "جان رفت در سرِ می و حافظ به عشق سوخت",
          "عیسی‌دَمی کجاست که احیایِ ما کند؟"
        ]
      ]
    },
    {
      "id": "section187",
      "title": "غزل شمارهٔ ۱۸۷",
      "couplets": [
        [
          "دلا بسوز که سوزِ تو کارها بِکُنَد",
          "نیازِ نیمْ‌شبی دفعِ صد بلا بِکُنَد"
        ],
        [
          "عِتابِ یارِ پری‌چهره عاشقانه بکَش",
          "که یک کرشمه تلافیِّ صد جفا بکُند"
        ],
        [
          "ز مُلک تا ملکوتش حجاب بردارند",
          "هر آن که خدمتِ جامِ جهان‌نما بکُند"
        ],
        [
          "طبیبِ عشق مسیحا‌دَم است و مُشفِق، لیک",
          "چو دَرد در تو نبیند که را دوا بکُند؟"
        ],
        [
          "تو با خدایِ خود انداز کار و دل خوش دار",
          "که رحم اگر نکند مُدَّعی‌، خدا بکُند"
        ],
        [
          "ز بختِ خفته ملولم، بُوَد که بیداری",
          "به وقتِ فاتحهٔ صبح، یک دعا بکُند؟"
        ],
        [
          "بسوخت حافظ و بویی به زلفِ یار نَبُرد",
          "مگر دِلالتِ این دولتش صبا بکُند"
        ]
      ]
    },
    {
      "id": "section188",
      "title": "غزل شمارهٔ ۱۸۸",
      "couplets": [
        [
          "مرا به رندی و عشق، آن فضول عیب کُنَد",
          "که اعتراض بر اسرارِ علمِ غیب کُنَد"
        ],
        [
          "کمالِ سِرِّ محبت ببین، نه نقصِ گناه",
          "که هر که بی‌هنر اُفتَد، نظر به عیب کُنَد"
        ],
        [
          "ز عطرِ حورِ بهشت آن نَفَس برآید بوی",
          "که خاکِ میکدهٔ ما عَبیر جِیب کُنَد"
        ],
        [
          "چنان زَنَد رَهِ اسلام غمزهٔ ساقی",
          "که اجتناب ز صهبا، مگر صُهیب کُنَد"
        ],
        [
          "کلیدِ گنجِ سعادت قبولِ اهلِ دل است",
          "مباد آن که در این نکته شَکُّ و رِیب کُنَد"
        ],
        [
          "شبانِ وادیِ اِیمن گَهی رسد به مراد",
          "که چند سال به جان، خدمتِ شُعیب کند"
        ],
        [
          "ز دیده خون بِچکانَد فِسانهٔ حافظ",
          "چو یادِ وقتِ زمانِ شَباب و شِیب کُنَد"
        ]
      ]
    },
    {
      "id": "section189",
      "title": "غزل شمارهٔ ۱۸۹",
      "couplets": [
        [
          "طایرِ دولت اگر باز گذاری بِکُنَد",
          "یار بازآید و با وصل قراری بِکُنَد"
        ],
        [
          "دیده را دَستگَهِ دُرّ و گهر گر چه نَمانْد",
          "بخورَد خونی و تدبیرِ نثاری بکُند"
        ],
        [
          "دوش گفتم بکُند لعلِ لبش چارهٔ من",
          "هاتفِ غیب ندا داد که «آری بکُند»"
        ],
        [
          "کس نیارَد برِ او دَم زنَد از قصّهٔ ما",
          "مگرش بادِ صبا گوش، گذاری بکُند"
        ],
        [
          "داده‌ام بازِ نظر را به تَذَرْوی پرواز",
          "بازخواند مگرش نقش و شکاری بکُند"
        ],
        [
          "شهر خالی‌ست ز عُشّاق بُوَد کز طَرَفی",
          "مردی از خویش برون آید و کاری بکند"
        ],
        [
          "کو کریمی که ز بَزمِ طربش غم‌زده‌ای",
          "جرعه‌ای دَرکِشد و دفعِ خُماری بکند"
        ],
        [
          "یا وفا، یا خبرِ وصلِ تو، یا مرگِ رقیب",
          "بُوَد آیا که فلک زین دو سه کاری بکند؟"
        ],
        [
          "حافظا گر نَرَوی از دَرِ او، هم روزی",
          "گذری بر سرت از گوشه کِناری بکند"
        ]
      ]
    },
    {
      "id": "section190",
      "title": "غزل شمارهٔ ۱۹۰",
      "couplets": [
        [
          "کِلکِ مشکین تو روزی که ز ما یاد کند",
          "بِبَرَد اجرِ دو صد بنده که آزاد کند"
        ],
        [
          "قاصدِ منزلِ سِلمی که سلامت بادش",
          "چه شود گر به سلامی دلِ ما شاد کند؟"
        ],
        [
          "امتحان کن که بَسی گنجِ مرادت بدهند",
          "گر خرابی چو مرا، لطفِ تو آباد کند"
        ],
        [
          "یا رب اندر دلِ آن خسرو شیرین انداز",
          "که به رحمت گذری بر سرِ فرهاد کند"
        ],
        [
          "شاه را بِهْ بُوَد از طاعتِ صدساله و زهد",
          "قدرِ یک ساعته عمری که در او، داد کند"
        ],
        [
          "حالیا عشوهٔ نازِ تو ز بنیادم بُرد",
          "تا دگرباره حکیمانه چه بنیاد کند"
        ],
        [
          "گوهرِ پاکِ تو از مِدْحَتِ ما مُستَغنیست",
          "فکرِ مَشّاطِه چه با حُسنِ خداداد کند؟"
        ],
        [
          "ره نبردیم به مقصودِ خود اندر شیراز",
          "خُرَّم آن روز که حافظ رَهِ بغداد کند"
        ]
      ]
    },
    {
      "id": "section191",
      "title": "غزل شمارهٔ ۱۹۱",
      "couplets": [
        [
          "آن کیست کز رویِ کرم، با ما وفاداری کند",
          "بر جایِ بدکاری چو من، یک دَم نکوکاری کند"
        ],
        [
          "اول به بانگِ نای و نی، آرد به دل پیغامِ وی",
          "وانگه به یک پیمانه مِی، با من وفاداری کند"
        ],
        [
          "دلبر که جان فرسود از او، کامِ دلم نَگْشود از او",
          "نومید نتْوان بود از او، باشد که دلداری کند"
        ],
        [
          "گفتم گره نَگْشوده‌ام، زان طُرِّه تا من بوده‌ام",
          "گفتا مَنَش فرموده‌ام، تا با تو طَرّاری کند"
        ],
        [
          "پشمینه‌پوشِ تندخو، از عشق نشنیده‌است بو",
          "از مَستیَش رمزی بگو، تا تَرکِ هشیاری کند"
        ],
        [
          "چون من گدایِ بی‌نشان، مشکل بُوَد یاری چُنان",
          "سلطان کجا عیشِ نهان، با رندِ بازاری کند؟"
        ],
        [
          "زان طُرِّهٔ پُرپیچ و خَم، سهل است اگر بینم ستم",
          "از بند و زنجیرش چه غم، هر کس که عیّاری کند؟"
        ],
        [
          "شد لشکرِ غم بی عدد، از بخت می‌خواهم مدد",
          "تا فخرِ دین عَبدُالصَّمَد، باشد که غمخواری کند"
        ],
        [
          "با چشمِ پُرنیرنگِ او، حافظ مکن آهنگِ او",
          "کان طُرِّهٔ شبرنگِ او، بسیار طَرّاری کند"
        ]
      ]
    },
    {
      "id": "section192",
      "title": "غزل شمارهٔ ۱۹۲",
      "couplets": [
        [
          "سروِ چَمانِ من چرا میلِ چمن نمی‌کند؟",
          "همدمِ گل نمی‌شود، یادِ سَمَن نمی‌کند"
        ],
        [
          "دی گِلِه‌ای ز طُرِّه‌اش، کردم و از سرِ فُسوس",
          "گفت که «این سیاه‌کج، گوش به من نمی‌کند»"
        ],
        [
          "تا دلِ هرزه‌گَردِ من، رفت به چینِ زلفِ او",
          "زان سفرِ درازِ خود، عزمِ وطن نمی‌کند"
        ],
        [
          "پیشِ کمانِ ابرویش، لابه همی کنم ولی",
          "گوش کشیده است از آن، گوش به من نمی‌کند"
        ],
        [
          "با همه عطفِ دامنت، آیدم از صبا عجب",
          "کز گذرِ تو، خاک را، مُشکِ خُتَن نمی‌کند"
        ],
        [
          "چون ز نسیم می‌شود، زلفِ بنفشه پُرشِکَن",
          "وه که دلم چه یاد از آن، عهدشکن نمی‌کند"
        ],
        [
          "دل به امیدِ رویِ او، همدمِ جان نمی‌شود",
          "جان به هوایِ کویِ او، خدمتِ تن نمی‌کند"
        ],
        [
          "ساقیِ سیم‌ساقِ من، گر همه دُرد می‌دهد",
          "کیست که تن چو جامِ مِی، جمله دهن نمی‌کند؟"
        ],
        [
          "دستخوشِ جفا مَکُن، آبِ رُخَم که فیضِ ابر",
          "بی‌مددِ سِرشکِ من، دُرِ عَدَن نمی‌کند"
        ],
        [
          "کُشتهٔ غمزهٔ تو شد، حافظِ ناشنیده‌پند",
          "تیغ سزاست هر که را، دَرد، سخن نمی‌کند"
        ]
      ]
    },
    {
      "id": "section193",
      "title": "غزل شمارهٔ ۱۹۳",
      "couplets": [
        [
          "در نظربازیِ ما، بی‌خبران، حیران‌اند",
          "من چُنینم که نمودم، دگر ایشان دانند"
        ],
        [
          "عاقلان، نقطهٔ پرگارِ وجودند ولی",
          "عشق داند که در این دایره، سرگردان‌اند"
        ],
        [
          "جلوه‌گاهِ رخِ او، دیدهٔ من، تنها نیست",
          "ماه و خورشید، همین آینه می‌گردانند"
        ],
        [
          "عهد ما با لبِ شیرین‌دهنان بَسْت خدا",
          "ما، همه، بنده و این قوم، خداوندان‌اند"
        ],
        [
          "مُفْلِسانیم و هوایِ مِی و مُطرب داریم",
          "آه اگر خرقهٔ پشمین به گرو نَسْتانند"
        ],
        [
          "وصلِ خورشید به شب‌پَرِّهٔ اَعْمی نرسد",
          "که در آن آینه، صاحب‌نظران، حیران‌اند"
        ],
        [
          "لافِ عشق و گِلِه از یار؟ زَهی لافِ دروغ!",
          "عشق‌بازانِ چُنین، مُسْتَحَقِ هِجْران‌اند"
        ],
        [
          "مگرم چشمِ سیاهِ تو بیاموزد کار",
          "ورنه مستوری و مستی، همه‌کس نَتْوانند"
        ],
        [
          "گر به نُزهَتگَهِ ارواح بَرَد بویِ تو، باد",
          "عقل و جان، گوهرِ هستی به نثار افشانند"
        ],
        [
          "زاهد ار رندیِ حافظ نکند فهم، چه شد؟",
          "دیو بُگْریزَد از آن قوم که قرآن خوانند"
        ],
        [
          "گر شوند آگه از اندیشهٔ ما مُغ‌بَچِگان",
          "بعد از این خرقهٔ صوفی به گرو نَسْتانند"
        ]
      ]
    },
    {
      "id": "section194",
      "title": "غزل شمارهٔ ۱۹۴",
      "couplets": [
        [
          "سَمَن‌بویان غبارِ غم چو بنشینند، بنشانند",
          "پری‌رویان قرار از دل چو بستیزند، بستانند"
        ],
        [
          "به فِتراکِ جفا دل‌ها چو بربندند، بربندند",
          "ز زلفِ عَنبرین جان‌ها چو بگشایند، بفشانند"
        ],
        [
          "به عمری یک نَفَس با ما چو بنشینند، برخیزند",
          "نهالِ شوق در خاطر چو برخیزند، بنشانند"
        ],
        [
          "سرشکِ گوشه‌گیران را چو دریابند، دُر یابند",
          "رخِ مِهر از سحرخیزان نگردانند، اگر دانند"
        ],
        [
          "ز چشمم لَعْلِ رُمّانی چو می‌خندند، می‌بارند",
          "ز رویم رازِ پنهانی چو می‌بینند، می‌خوانند"
        ],
        [
          "دوایِ دَردِ عاشق را کسی کو سهل پندارد",
          "ز فکر آنان که در تدبیر درمانند، در مانند"
        ],
        [
          "چو منصور از مراد آنان که بردارند، بر دارند",
          "بدین درگاه حافظ را چو می‌خوانند، می‌رانند"
        ],
        [
          "در این حضرت چو مشتاقان نیاز آرند، ناز آرند",
          "که با این دَرد اگر دربند درمانند، در مانند"
        ]
      ]
    },
    {
      "id": "section195",
      "title": "غزل شمارهٔ ۱۹۵",
      "couplets": [
        [
          "غلامِ نرگسِ مستِ تو تاجدارانند",
          "خرابِ بادهٔ لعلِ تو هوشیارانند"
        ],
        [
          "تو را صبا و مرا آبِ دیده شد غَمّاز",
          "و گر نه عاشق و معشوق رازدارانند"
        ],
        [
          "ز زیرِ زلفِ دوتا چون گذر کُنی بِنْگر",
          "که از یَمین و یَسارت چه سوگوارانند"
        ],
        [
          "گذار کن چو صبا بر بنفشه زار و ببین",
          "که از تَطاوُلِ زلفت چه بی‌قرارانند"
        ],
        [
          "نصیبِ ماست بهشت ای خداشناس برو",
          "که مُستَحَقِّ کرامت گناهکارانند"
        ],
        [
          "نه من بر آن گُلِ عارض غزل سُرایم و بس",
          "که عَندَلیبِ تو از هر طرف هزارانند"
        ],
        [
          "تو دستگیر شو ای خضرِ پی خجسته که من",
          "پیاده می‌روم و هَمرَهان سوارانند"
        ],
        [
          "بیا به میکده و چهره ارغوانی کن",
          "مرو به صومعه کآنجا سیاه کارانند"
        ],
        [
          "خلاصِ حافظ از آن زلفِ تابدار مباد",
          "که بستگانِ کمندِ تو رستگارانند"
        ]
      ]
    },
    {
      "id": "section196",
      "title": "غزل شمارهٔ ۱۹۶",
      "couplets": [
        [
          "آنان که خاک را به نظر کیمیا کنند",
          "آیا بُوَد که گوشهٔ چشمی به ما کنند"
        ],
        [
          "دَردَم نهفته بِه ز طبیبانِ مدعی",
          "باشد که از خزانهٔ غیبم دوا کنند"
        ],
        [
          "معشوق چون نقاب ز رخ درنمی‌کشد",
          "هر کس حکایتی به تَصوّر چرا کنند؟"
        ],
        [
          "چون حُسنِ عاقبت نه به رندی و زاهدیست",
          "آن بِه که کارِ خود به عنایت رها کنند"
        ],
        [
          "بی معرفت مباش که در من یزیدِ عشق",
          "اهلِ نظر معامله با آشنا کنند"
        ],
        [
          "حالی درونِ پرده بسی فتنه می‌رود",
          "تا آن زمان که پرده برافتد چه‌ها کنند"
        ],
        [
          "گر سنگ از این حدیث بنالد عجب مدار",
          "صاحبدلان حکایتِ دل خوش ادا کنند"
        ],
        [
          "مِی خور که صد گناه ز اغیار در حجاب",
          "بهتر ز طاعتی که به روی و ریا کنند"
        ],
        [
          "پیراهنی که آید از او بویِ یوسفم",
          "ترسم برادران غَیورش قَبا کنند"
        ],
        [
          "بگذر به کویِ میکده تا زُمرِهٔ حضور",
          "اوقاتِ خود ز بهر تو صرفِ دعا کنند"
        ],
        [
          "پنهان ز حاسدان به خودم خوان که مُنعِمان",
          "خیرِ نهان برایِ رضایِ خدا کنند"
        ],
        [
          "حافظ دوامِ وصل میسر نمی‌شود",
          "شاهان کم التفات به حالِ گدا کنند"
        ]
      ]
    },
    {
      "id": "section197",
      "title": "غزل شمارهٔ ۱۹۷",
      "couplets": [
        [
          "شاهدان گر دلبری زین سان کنند",
          "زاهدان را رخنه در ایمان کنند"
        ],
        [
          "هر کجا آن شاخِ نرگس بِشْکُفد",
          "گُل‌رُخانَش دیده نرگس‌دان کنند"
        ],
        [
          "ای جوانِ سَروقَد! گویی «بِبَر»",
          "پیش از آن کز قامتت چوگان کنند"
        ],
        [
          "عاشقان را بر سرِ خود حُکم نیست",
          "هر چه فرمانِ تو باشد آن کنند"
        ],
        [
          "پیشِ چشمم کمتر است از قطره‌ای",
          "این حکایت‌ها که از طوفان کنند"
        ],
        [
          "یارِ ما چون گیرد آغازِ سَماع",
          "قُدسیان بر عرش دست‌افشان کنند"
        ],
        [
          "مردمِ چشمم به خون آغشته شد",
          "در کجا این ظلم بر انسان کنند؟"
        ],
        [
          "خوش برآ با غصه، ای دل! کاَهلِ راز",
          "عیشِ خوش در بوتهٔ هجران کنند"
        ],
        [
          "سر مکش حافظ ز آهِ نیم‌شب",
          "تا چو صبحت، آینه رخشان کنند"
        ]
      ]
    },
    {
      "id": "section198",
      "title": "غزل شمارهٔ ۱۹۸",
      "couplets": [
        [
          "گفتم کِی ام دهان و لبت کامران کنند؟",
          "گفتا به چشم هر چه تو گویی چُنان کنند"
        ],
        [
          "گفتم خَراجِ مصر طلب می‌کند لبت",
          "گفتا در این معامله کمتر زیان کنند"
        ],
        [
          "گفتم به نقطهٔ دهنت خود که بُرد راه؟",
          "گفت این حکایتیست که با نکته‌دان کنند"
        ],
        [
          "گفتم صَنم‌پَرست مشو با صَمَد نشین",
          "گفتا به کویِ عشق هم این و هم آن کنند"
        ],
        [
          "گفتم هوایِ میکده غم می‌بَرَد ز دل",
          "گفتا خوش آن کَسان که دلی شادمان کنند"
        ],
        [
          "گفتم شراب و خِرقه نه آیینِ مذهب است",
          "گفت این عمل به مذهبِ پیرِ مغان کنند"
        ],
        [
          "گفتم ز لَعلِ نوش‌ْلبان پیر را چه سود؟",
          "گفتا به بوسهٔ شِکَرینَش جوان کنند"
        ],
        [
          "گفتم که خواجه کِی به سرِ حجله می‌رود؟",
          "گفت آن زمان که مشتری و مَه قِران کنند"
        ],
        [
          "گفتم دعایِ دولت او وِردِ حافظ است",
          "گفت این دعا ملایکِ هفت آسمان کنند"
        ]
      ]
    },
    {
      "id": "section199",
      "title": "غزل شمارهٔ ۱۹۹",
      "couplets": [
        [
          "واعظان کاین جلوه در محراب و منبر می‌کنند",
          "چون به خلوت می‌روند آن کارِ دیگر می‌کنند!"
        ],
        [
          "مشکلی دارم، زِ دانشمندِ مجلس بازپرس",
          "توبه‌فرمایان، چرا خود توبه کم‌تر می‌کنند؟"
        ],
        [
          "گوییا باور نمی‌دارند روزِ داوری",
          "کاین همه قَلب و دَغَل در کارِ داور می‌کنند"
        ],
        [
          "یا رب این نُودولَتان را با خَرِ خودْشان نشان",
          "کاین همه ناز از غلامِ تُرک و اَسْتَر می‌کنند"
        ],
        [
          "ای گدای خانِقَه، بَرْجَه که در دِیرِ مُغان",
          "می‌دهند آبی که دل‌ها را توانگر می‌کنند"
        ],
        [
          "حُسنِ بی‌پایان او، چندان که عاشق می‌کُشد",
          "زمرهٔ دیگر به عشق از غیب سَر بَر می‌کنند"
        ],
        [
          "بر درِ می‌خانهٔ عشق ای مَلَک، تسبیح گوی",
          "کاَندر آن جا، طینَتِ آدم مُخَمَّر می‌کنند"
        ],
        [
          "صبح‌دم از عرش می‌آمد خروشی، عقل گفت",
          "«قُدسیان گویی که شعرِ حافظ از بَر می‌کنند»"
        ]
      ]
    },
    {
      "id": "section200",
      "title": "غزل شمارهٔ ۲۰۰",
      "couplets": [
        [
          "دانی که چنگ و عود چه تَقریر می‌کنند؟",
          "پنهان خورید باده که تَعزیر می‌کنند"
        ],
        [
          "ناموسِ عشق و رونقِ عُشّاق می‌بَرند",
          "عیبِ جوان و سرزنشِ پیر می‌کنند"
        ],
        [
          "جز قلبِ تیره هیچ نشد حاصل و هنوز",
          "باطل در این خیال که اِکسیر می‌کنند"
        ],
        [
          "گویند رمزِ عشق مگویید و مشنوید",
          "مشکل حکایتیست که تَقریر می‌کنند"
        ],
        [
          "ما از برونِ در شده مغرورِ صد فریب",
          "تا خود درونِ پرده چه تدبیر می‌کنند"
        ],
        [
          "تشویشِ وقتِ پیرِ مغان می‌دهند باز",
          "این سالِکان نگر که چه با پیر می‌کنند"
        ],
        [
          "صد مُلکِ دل به نیم نظر می‌توان خرید",
          "خوبان در این معامله تقصیر می‌کنند"
        ],
        [
          "قومی به جِدّ و جهد نهادند وصلِ دوست",
          "قومی دگر حواله به تقدیر می‌کنند"
        ],
        [
          "فِی‌الجُمله اعتماد مکُن بر ثباتِ دهر",
          "کـ‌این کارخانه‌ایست که تغییر می‌کنند"
        ],
        [
          "مِی خور که شیخ و حافظ و مفتی و محتسب",
          "چون نیک بنگری همه تزویر می‌کنند"
        ]
      ]
    },
    {
      "id": "section201",
      "title": "غزل شمارهٔ ۲۰۱",
      "couplets": [
        [
          "شرابِ بی‌غَش و ساقیِّ خوش دو دامِ رهند",
          "که زیرکانِ جهان از کمندشان نَرَهَند"
        ],
        [
          "من ار چه عاشقم و رند و مست و نامه سیاه",
          "هزار شُکر که یارانِ شهر بی‌گنهند"
        ],
        [
          "جفا نه پیشهٔ درویشیَست و راهرُوی",
          "بیار باده که این سالکان نَه مردِ رهند"
        ],
        [
          "مَبین حقیر، گدایانِ عشق را کاین قوم",
          "شَهانِ بی کمر و خسروانِ بی کُلَهند"
        ],
        [
          "به هوش باش که هنگامِ بادِ اِستغنا",
          "هزار خرمنِ طاعت به نیمْ جو ننهند"
        ],
        [
          "مَکُن که کوکبهٔ دلبری شکسته شود",
          "چو بندگان بِگُریزند و چاکران بِجَهَند"
        ],
        [
          "غلامِ همَّتِ دُردی کشانِ یک رنگم",
          "نه آن گروه که اَزْرَق لباس و دل سیَهَند"
        ],
        [
          "قدم مَنِه به خرابات جز به شرطِ ادب",
          "که سالکانِ درش محرمانِ پادشهند"
        ],
        [
          "جنابِ عشق بلند است همّتی حافظ",
          "که عاشقان، رهِ بی‌همّتان به خود ندهند"
        ]
      ]
    },
    {
      "id": "section202",
      "title": "غزل شمارهٔ ۲۰۲",
      "couplets": [
        [
          "بُوَد آیا که درِ میکده‌ها بگشایند؟",
          "گره از کارِ فروبستهٔ ما بگشایند؟"
        ],
        [
          "اگر از بهرِ دلِ زاهدِ خودبین بستند",
          "دل قوی دار که از بهرِ خدا بگشایند"
        ],
        [
          "به صفایِ دلِ رندانِ صَبوحی‌زدگان",
          "بس درِ بسته به مِفْتاحِ دعا بگشایند"
        ],
        [
          "نامهٔ تَعزیَتِ دختر رَز بِنْویسید",
          "تا همه مُغبَچِگان زلفِ دوتا بگشایند"
        ],
        [
          "گیسوی چنگ بِبُرّید به مرگِ مِیِ ناب",
          "تا حریفان همه خون از مژه‌ها بگشایند"
        ],
        [
          "درِ میخانه ببستند خدایا مپسند",
          "که درِ خانهٔ تزویر و ریا بگشایند"
        ],
        [
          "حافظ این خرقه که داری تو ببینی فردا",
          "که چه زُنّار ز زیرش به دَغا بگشایند"
        ]
      ]
    },
    {
      "id": "section203",
      "title": "غزل شمارهٔ ۲۰۳",
      "couplets": [
        [
          "سال‌ها دفترِ ما در گرو صَهبا بود",
          "رونقِ میکده از درس و دعایِ ما بود"
        ],
        [
          "نیکیِ پیرِ مغان بین که چو ما بدمستان",
          "هر چه کردیم به چشمِ کَرَمَش زیبا بود"
        ],
        [
          "دفترِ دانش ما جمله بشویید به مِی",
          "که فلک دیدم و در قصدِ دلِ دانا بود"
        ],
        [
          "از بتان آن طلب ار حسن شناسی ای دل",
          "کاین کسی گفت که در علمِ نظر بینا بود"
        ],
        [
          "دل چو پرگار به هر سو دَوَرانی می‌کرد",
          "و اندر آن دایره سرگشتهٔ پابرجا بود"
        ],
        [
          "مُطرب از دَردِ محبت عملی می‌پرداخت",
          "که حکیمانِ جهان را مژه خون پالا بود"
        ],
        [
          "می‌شکفتم ز طرب زان که چو گُل بر لبِ جوی",
          "بر سرم سایهٔ آن سروِ سَهی بالا بود"
        ],
        [
          "پیرِ گلرنگِ من اندر حقِ اَزْرَق‌پوشان",
          "رخصتِ خُبث نداد ار نه حکایت‌ها بود"
        ],
        [
          "قلبِ اندودهٔ حافظ بَرِ او خرج نشد",
          "کاین مُعامِل به همه عیبِ نهان بینا بود"
        ]
      ]
    },
    {
      "id": "section204",
      "title": "غزل شمارهٔ ۲۰۴",
      "couplets": [
        [
          "یاد باد آن که نَهانَت نظری با ما بود",
          "رَقَمِ مِهرِ تو بر چهرهٔ ما پیدا بود"
        ],
        [
          "یاد باد آن که چو چَشمت به عِتابم می‌کُشت",
          "مُعْجِزِ عیسَویَت در لبِ شِکَّرخا بود"
        ],
        [
          "یاد باد آن که صَبوحی زده در مجلسِ انس",
          "جز من و یار نبودیم و خدا با ما بود"
        ],
        [
          "یاد باد آن که رُخَت شمعِ طَرَب می‌افروخت",
          "وین دلِ سوخته پروانهٔ ناپروا بود"
        ],
        [
          "یاد باد آن که در آن بزمگَهِ خُلق و ادب",
          "آن که او خندهٔ مستانه زدی صَهبا بود"
        ],
        [
          "یاد باد آن که چو یاقوتِ قدح خنده زدی",
          "در میانِ من و لعلِ تو حکایت‌ها بود"
        ],
        [
          "یاد باد آن که نگارم چو کمر بَربَستی",
          "در رکابش مَهِ نو پیکِ جهان پیما بود"
        ],
        [
          "یاد باد آن که خرابات نشین بودم و مست",
          "وآنچه در مسجدم امروز کم است آنجا بود"
        ],
        [
          "یاد باد آن که به اصلاحِ شما می‌شد راست",
          "نظمِ هر گوهرِ ناسُفته که حافظ را بود"
        ]
      ]
    },
    {
      "id": "section205",
      "title": "غزل شمارهٔ ۲۰۵",
      "couplets": [
        [
          "تا ز میخانه و مِی نام و نشان خواهد بود",
          "سرِ ما خاکِ رَهِ پیرِ مُغان خواهد بود"
        ],
        [
          "حلقهٔ پیرِ مغان از ازلم در گوش است",
          "بر همانیم که بودیم و همان خواهد بود"
        ],
        [
          "بر سرِ تربتِ ما چون گذری همّت خواه",
          "که زیارتگَهِ رِندانِ جهان خواهد بود"
        ],
        [
          "برو ای زاهدِ خودبین که ز چشمِ من و تو",
          "رازِ این پرده نهان است و نهان خواهد بود"
        ],
        [
          "تُرکِ عاشق‌کُشِ من مست برون رفت امروز",
          "تا دگر خونِ که از دیده روان خواهد بود"
        ],
        [
          "چشمم آن دَم که ز شوقِ تو نَهَد سر به لَحَد",
          "تا دَمِ صبحِ قیامت نگران خواهد بود"
        ],
        [
          "بختِ حافظ گر از این گونه مدد خواهد کرد",
          "زلفِ معشوقه به دستِ دگران خواهد بود"
        ]
      ]
    },
    {
      "id": "section206",
      "title": "غزل شمارهٔ ۲۰۶",
      "couplets": [
        [
          "پیش از اینَت بیش از این اندیشهٔ عُشّاق بود",
          "مِهرورزیِ تو با ما شُهرهٔ آفاق بود"
        ],
        [
          "یاد باد آن صحبتِ شب‌ها که با نوشین لبان",
          "بحثِ سِرِّ عشق و ذکرِ حلقهٔ عُشّاق بود"
        ],
        [
          "پیش از این کاین سقفِ سبز و طاقِ مینا بَرکِشند",
          "مَنظَرِ چشمِ مرا ابرویِ جانان طاق بود"
        ],
        [
          "از دَمِ صبحِ ازل تا آخرِ شامِ ابد",
          "دوستی و مِهر بر یک عهد و یک میثاق بود"
        ],
        [
          "سایهٔ معشوق اگر افتاد بر عاشق چه شد؟",
          "ما به او محتاج بودیم او به ما مشتاق بود"
        ],
        [
          "حُسنِ مَه رویانِ مجلس گرچه دل می‌بُرد و دین",
          "بحثِ ما در لطفِ طبع و خوبیِ اخلاق بود"
        ],
        [
          "بر درِ شاهم گدایی نکته‌ای در کار کرد",
          "گفت بر هر خوان که بِنْشَستَم خدا رزّاق بود"
        ],
        [
          "رشتهٔ تسبیح اگر بُگْسَست معذورم بدار",
          "دستم اندر دامنِ ساقیِ سیمین ساق بود"
        ],
        [
          "در شبِ قدر ار صَبوحی کرده‌ام، عیبم مکن",
          "سرخوش آمد یار و جامی بر کنارِ طاق بود"
        ],
        [
          "شعرِ حافظ در زمانِ آدم اندر باغِ خُلد",
          "دفترِ نسرین و گُل را زینتِ اوراق بود"
        ]
      ]
    },
    {
      "id": "section207",
      "title": "غزل شمارهٔ ۲۰۷",
      "couplets": [
        [
          "یاد باد آن که سرِ کویِ توام منزل بود",
          "دیده را روشنی از خاکِ درت حاصل بود"
        ],
        [
          "راست چون سوسن و گل از اثرِ صحبتِ پاک",
          "بر زبان بود مرا آن‌چه تو را در دل بود"
        ],
        [
          "دل چو از پیرِ خِرَد نَقلِ مَعانی می‌کرد",
          "عشق می‌گفت به شرح آن‌چه بر او مشکل بود"
        ],
        [
          "آه از آن جور و تَطاول که در این دامگَه است",
          "آه از آن سوز و نیازی که در آن محفل بود"
        ],
        [
          "در دلم بود که بی‌دوست نباشم هرگز",
          "چه توان کرد؟ که سعیِ من و دل باطل بود"
        ],
        [
          "دوش بر یادِ حریفان به خرابات شدم",
          "خُمِ مِی دیدم، خون در دل و پا در گل بود"
        ],
        [
          "بس بِگَشتَم که بپرسم سببِ دردِ فِراق",
          "مفتیِ عقل در این مسأله لایَعْقِل بود"
        ],
        [
          "راستی خاتمِ فیروزهٔ بواسحاقی",
          "خوش درخشید ولی دولتِ مُستَعجِل بود"
        ],
        [
          "دیدی آن قهقههٔ کبکِ خِرامان حافظ؟",
          "که ز سرپنجهٔ شاهینِ قضا غافل بود"
        ]
      ]
    },
    {
      "id": "section208",
      "title": "غزل شمارهٔ ۲۰۸",
      "couplets": [
        [
          "خستگان را چو طلب باشد و قُوَّت نَبُوَد",
          "گر تو بیداد کنی شرطِ مُروَّت نَبُوَد"
        ],
        [
          "ما جفا از تو ندیدیم و تو خود نَپْسَندی",
          "آنچه در مذهبِ اربابِ طریقت نبود"
        ],
        [
          "خیره آن دیده که آبش نَبَرَد گریهٔ عشق",
          "تیره آن دل که در او شمعِ محبت نبود"
        ],
        [
          "دولت از مرغِ همایون طلب و سایهٔ او",
          "زان که با زاغ و زَغَن شَهپَرِ دولت نبود"
        ],
        [
          "گر مدد خواستم از پیرِ مُغان عیب مکن",
          "شیخ ما گفت که در صومعه همّت نبود"
        ],
        [
          "چون طهارت نَبُوَد کعبه و بتخانه یکیست",
          "نَبُوَد خیر در آن خانه که عصمت نبود"
        ],
        [
          "حافظا علم و ادب ورز که در مجلسِ شاه",
          "هر که را نیست ادب لایقِ صحبت نبود"
        ]
      ]
    },
    {
      "id": "section209",
      "title": "غزل شمارهٔ ۲۰۹",
      "couplets": [
        [
          "قتلِ این خسته به شمشیرِ تو تقدیر نبود",
          "ور نه هیچ از دلِ بی‌رحمِ تو تقصیر نبود"
        ],
        [
          "منِ دیوانه چو زلفِ تو رها می‌کردم",
          "هیچ لایق‌ترم از حلقهٔ زنجیر نبود"
        ],
        [
          "یا رب این آینهٔ حُسن چه جوهر دارد؟",
          "که در او آهِ مرا قُوَّتِ تأثیر نبود"
        ],
        [
          "سر ز حسرت به درِ میکده‌ها بَرکردم",
          "چون شناسایِ تو در صومعه یک پیر نبود"
        ],
        [
          "نازنین‌تر ز قَدَت در چمنِ ناز نَرُست",
          "خوش‌تر از نقشِ تو در عالمِ تصویر نبود"
        ],
        [
          "تا مگر همچو صبا باز به کویِ تو رَسَم",
          "حاصلم دوش به جز نالهٔ شبگیر نبود"
        ],
        [
          "آن کشیدم ز تو ای آتشِ هجران که چو شمع",
          "جز فنای خودم از دستِ تو تدبیر نبود"
        ],
        [
          "آیتی بود عذابْ اَنْدُهِ حافظ بی تو",
          "که بَرِ هیچ کَسَش حاجتِ تفسیر نبود"
        ]
      ]
    },
    {
      "id": "section210",
      "title": "غزل شمارهٔ ۲۱۰",
      "couplets": [
        [
          "دوش در حلقهٔ ما قصّهٔ گیسویِ تو بود",
          "تا دلِ شب سخن از سلسلهٔ مویِ تو بود"
        ],
        [
          "دل که از ناوَکِ مژگانِ تو در خون می‌گشت",
          "باز مشتاقِ کمان‌خانهٔ ابرویِ تو بود"
        ],
        [
          "هم عَفَاالله صبا کز تو پیامی می‌داد",
          "ور نه در کس نرسیدیم که از کویِ تو بود"
        ],
        [
          "عالَم از شور و شرِ عشق خبر هیچ نداشت",
          "فتنه‌انگیزِ جهان غمزهٔ جادویِ تو بود"
        ],
        [
          "منِ سرگشته هم از اهلِ سلامت بودم",
          "دامِ راهم شِکَنِ طُرِّهٔ هندویِ تو بود"
        ],
        [
          "بگشا بندِ قبا تا بگشاید دلِ من",
          "که گشادی که مرا بود ز پهلویِ تو بود"
        ],
        [
          "به وفایِ تو که بر تربتِ حافظ بگذر",
          "کز جهان می‌شد و در آرزویِ رویِ تو بود"
        ]
      ]
    },
    {
      "id": "section211",
      "title": "غزل شمارهٔ ۲۱۱",
      "couplets": [
        [
          "دوش می‌آمد و رخساره برافروخته بود",
          "تا کجا باز دلِ غمزده‌ای سوخته بود"
        ],
        [
          "رسم عاشق‌کُشی و شیوهٔ شهرآشوبی",
          "جامه‌ای بود که بر قامتِ او دوخته بود"
        ],
        [
          "جانِ عُشّاق سپندِ رخِ خود می‌دانست",
          "و آتشِ چهره بدین کار برافروخته بود"
        ],
        [
          "گر‌چه می‌گفت که زارَت بِکُشم می‌دیدم",
          "که نهانش نظری با منِ دلسوخته بود"
        ],
        [
          "کفرِ زلفش رَهِ دین می‌زد و آن سنگین‌ دل",
          "در پِی‌اش مشعلی از چهره برافروخته بود"
        ],
        [
          "دل بسی خون به کف آورد ولی دیده بریخت",
          "الله الله، که تلف کرد و که اندوخته بود؟"
        ],
        [
          "یار مَفروش به دنیا که بسی سود نکرد",
          "آن که یوسف به زَرِ ناسره بفروخته بود"
        ],
        [
          "گفت و خوش گفت برو خرقه بسوزان حافظ",
          "یا رب این قلب‌شناسی ز که آموخته بود؟"
        ]
      ]
    },
    {
      "id": "section212",
      "title": "غزل شمارهٔ ۲۱۲",
      "couplets": [
        [
          "یک دو جامم دی سحرگه اتفاق افتاده بود",
          "وز لبِ ساقی شرابم در مَذاق افتاده بود"
        ],
        [
          "از سرِ مستی دگر با شاهدِ عهدِ شباب",
          "رجعتی می‌خواستم لیکن طلاق افتاده بود"
        ],
        [
          "در مقاماتِ طریقت هر کجا کردیم سِیر",
          "عافیت را با نظربازی فِراق افتاده بود"
        ],
        [
          "ساقیا جامِ دَمادَم ده که در سِیرِ طریق",
          "هر که عاشق‌وَش نیامد در نفاق افتاده بود"
        ],
        [
          "ای مُعَبِّر مژده‌ای فرما که دوشم آفتاب",
          "در شکرخوابِ صبوحی هم وثاق افتاده بود"
        ],
        [
          "نقش می‌بستم که گیرم گوشه‌ای زان چشمِ مست",
          "طاقت و صبر از خَمِ ابروش طاق افتاده بود"
        ],
        [
          "گر نکردی نصرتِ دین، شاه یحیی، از کَرَم",
          "کار مُلک و دین ز نظم و اِتِّساق افتاده بود"
        ],
        [
          "حافظ آن ساعت که این نظمِ پریشان می‌نوشت",
          "طایرِ فکرش به دامِ اشتیاق افتاده بود"
        ]
      ]
    },
    {
      "id": "section213",
      "title": "غزل شمارهٔ ۲۱۳",
      "couplets": [
        [
          "گوهرِ مخزنِ اسرار همان است که بود",
          "حُقِّهٔ مِهر بدان مُهر و نشان است که بود"
        ],
        [
          "عاشقان زُمرهٔ اربابِ امانت باشند",
          "لاجرم چشمِ گهربار همان است که بود"
        ],
        [
          "از صبا پرس که ما را همه شب تا دمِ صبح",
          "بویِ زلفِ تو همان مونسِ جان است که بود"
        ],
        [
          "طالب لعل و گهر نیست وگرنه خورشید",
          "هم‌چُنان در عملِ معدن و کان است که بود"
        ],
        [
          "کشتهٔ غمزهٔ خود را به زیارت دریاب",
          "زانکه بیچاره همان دل‌نگران است که بود"
        ],
        [
          "رنگِ خونِ دلِ ما را که نهان می‌داری",
          "همچنان در لبِ لعلِ تو عیان است که بود"
        ],
        [
          "زلفِ هندویِ تو گفتم که دگر رَه نزند",
          "سال‌ها رفت و بدان سیرت و سان است که بود"
        ],
        [
          "حافظا بازنما قصه خونابهٔ چشم",
          "که بر این چشمه همان آبِ روان است که بود"
        ]
      ]
    },
    {
      "id": "section214",
      "title": "غزل شمارهٔ ۲۱۴",
      "couplets": [
        [
          "دیدم به خوابِ خوش که به دستم پیاله بود",
          "تعبیر رفت و کار به دولت حواله بود"
        ],
        [
          "چل سال رنج و غصّه کشیدیم و عاقبت",
          "تدبیرِ ما به دستِ شرابِ دوساله بود"
        ],
        [
          "آن نافهٔ مراد که می‌خواستم ز بخت",
          "در چینِ زلفِ آن بتِ مشکین کُلاله بود"
        ],
        [
          "از دست برده بود خمارِ غمم سحر",
          "دولت مساعد آمد و مِی در پیاله بود"
        ],
        [
          "بر آستانِ میکده خون می‌خورم مدام",
          "روزیِّ ما ز خوانِ قَدَر این نَواله بود"
        ],
        [
          "هر کو نکاشت مِهر و ز خوبی گُلی نچید",
          "در رهگذارِ باد نگهبانِ لاله بود"
        ],
        [
          "بر طَرْفِ گلشنم گذر افتاد وقتِ صبح",
          "آن دَم که کارِ مرغِ سحر آه و ناله بود"
        ],
        [
          "دیدیم شعرِ دلکش حافظ به مدحِ شاه",
          "یک بیت از این قصیده به از صد رساله بود"
        ],
        [
          "آن شاهِ تندحمله که خورشیدِ شیرگیر",
          "پیشش به روزِ معرکه کمتر غزاله بود"
        ]
      ]
    },
    {
      "id": "section215",
      "title": "غزل شمارهٔ ۲۱۵",
      "couplets": [
        [
          "به کویِ میکده یا رب سحر چه مشغله بود؟",
          "که جوشِ شاهد و ساقی و شمع و مشعله بود"
        ],
        [
          "حدیثِ عشق که از حرف و صوت مُستَغنیست",
          "به نالهٔ دف و نی در خروش و ولوله بود"
        ],
        [
          "مباحثی که در آن مجلسِ جنون می‌رفت",
          "وَرایِ مدرسه و قال و قیلِ مسأله بود"
        ],
        [
          "دل از کرشمهٔ ساقی به شُکر بود ولی",
          "ز نامساعدیِ بختش اندکی گِلِه بود"
        ],
        [
          "قیاس کردم و آن چشمِ جادوانهٔ مست",
          "هزار ساحر چون سامریش در گَله بود"
        ],
        [
          "بگفتمش به لبم بوسه‌ای حوالت کن",
          "به خنده گفت کِی‌ات با من این معامله بود؟"
        ],
        [
          "ز اخترم نظری سعد در رَه است که دوش",
          "میان ماه و رخِ یارِ من مُقابله بود"
        ],
        [
          "دهانِ یار که درمانِ دردِ حافظ داشت",
          "فغان که وقتِ مُرُوَّت چه تنگ حوصله بود"
        ]
      ]
    },
    {
      "id": "section216",
      "title": "غزل شمارهٔ ۲۱۶",
      "couplets": [
        [
          "آن یار کز او خانهٔ ما جایِ پَری بود",
          "سر تا قدمش چون پَری از عیب بَری بود"
        ],
        [
          "دل گفت فروکش کنم این شهر به بویش",
          "بیچاره ندانست که یارش سفری بود"
        ],
        [
          "تنها نه ز رازِ دلِ من پرده برافتاد",
          "تا بود فلک، شیوهٔ او پرده‌دری بود"
        ],
        [
          "منظورِ خردمندِ من آن ماه که او را",
          "با حُسنِ ادب شیوهٔ صاحب‌نظری بود"
        ],
        [
          "از چنگِ مَنَش اختر بَدمِهر به در برد",
          "آری چه کنم؟ دولتِ دورِ قمری بود"
        ],
        [
          "عُذری بِنِه ای دل، که تو درویشی و او را",
          "در مملکتِ حُسن سَرِ تاجْوَری بود"
        ],
        [
          "اوقاتِ خوش آن بود که با دوست به سر رفت",
          "باقی همه بی‌حاصلی و بی‌خبری بود"
        ],
        [
          "خوش بود لبِ آب و گل و سبزه و نسرین",
          "افسوس که آن گنجِ روان رهگذری بود"
        ],
        [
          "خود را بکش ای بلبل از این رشک که گُل را",
          "با بادِ صبا وقتِ سحر جلوه‌گری بود"
        ],
        [
          "هر گنجِ سعادت که خدا داد به حافظ",
          "از یُمنِ دعایِ شب و وِردِ سَحَری بود"
        ]
      ]
    },
    {
      "id": "section217",
      "title": "غزل شمارهٔ ۲۱۷",
      "couplets": [
        [
          "مسلمانان مرا وقتی دلی بود",
          "که با وی گفتمی گر مشکلی بود"
        ],
        [
          "به گِردابی چو می‌افتادم از غم",
          "به تدبیرش امیدِ ساحلی بود"
        ],
        [
          "دلی همدرد و یاری مصلحت بین",
          "که اِستِظهارِ هر اهلِ دلی بود"
        ],
        [
          "ز من ضایع شد اندر کویِ جانان",
          "چه دامنگیر یا رب منزلی بود"
        ],
        [
          "هنر بی‌عیبِ حِرمان نیست لیکن",
          "ز من محروم‌تر کِی سائلی بود؟"
        ],
        [
          "بر این جانِ پریشان رحمت آرید",
          "که وقتی کاردانی کاملی بود"
        ],
        [
          "مرا تا عشق تعلیمِ سخن کرد",
          "حدیثم نکتهٔ هر محفلی بود"
        ],
        [
          "مگو دیگر که حافظ نکته‌دان است",
          "که ما دیدیم و محکم جاهلی بود"
        ]
      ]
    },
    {
      "id": "section218",
      "title": "غزل شمارهٔ ۲۱۸",
      "couplets": [
        [
          "در ازل هر کو به فیضِ دولت ارزانی بُوَد",
          "تا ابد جامِ مرادش همدمِ جانی بُوَد"
        ],
        [
          "من همان ساعت که از مِی خواستم شد توبه کار",
          "گفتم این شاخ ار دهد باری، پشیمانی بُوَد"
        ],
        [
          "خود گرفتم کَافکَنَم سجاده چون سوسن به دوش",
          "همچو گُل بر خِرقه رنگِ مِی مسلمانی بُوَد"
        ],
        [
          "بی چراغِ جام در خلوت نمی‌یارم نشست",
          "زان که کُنجِ اهلِ دل باید که نورانی بُوَد"
        ],
        [
          "همتِ عالی طلب جامِ مُرَصَّع گو مباش",
          "رند را آبِ عِنَب یاقوتِ رُمّانی بُوَد"
        ],
        [
          "گرچه بی‌سامان نماید کارِ ما، سهلش مبین",
          "کاندر این کشور گدایی، رَشکِ سلطانی بُوَد"
        ],
        [
          "نیک نامی خواهی ای دل با بَدان صحبت مدار",
          "خودپسندی جانِ من بُرهانِ نادانی بُوَد"
        ],
        [
          "مجلسِ اُنس و بهار و بحثِ شعر اندر میان",
          "نَستَدَن جامِ مِی از جانان گران جانی بُوَد"
        ],
        [
          "دی عزیزی گفت حافظ می‌خورد پنهان شراب",
          "ای عزیزِ من! نه عیب آن بِه که پنهانی بود؟"
        ]
      ]
    },
    {
      "id": "section219",
      "title": "غزل شمارهٔ ۲۱۹",
      "couplets": [
        [
          "کنون که در چمن آمد گُل از عَدَم به وجود",
          "بنفشه در قدمِ او نهاد سر به سجود"
        ],
        [
          "بنوش جامِ صبوحی به نالهٔ دَف و چنگ",
          "ببوس غَبغَب ساقی به نغمهٔ نی و عود"
        ],
        [
          "به دورِ گُل منشین بی شراب و شاهد و چنگ",
          "که همچو روزِ بقا هفته‌ای بُوَد معدود"
        ],
        [
          "شد از خروجِ رِیاحین چو آسمان روشن-",
          "زمین، به اخترِ میمون و طالعِ مسعود"
        ],
        [
          "ز دستِ شاهدِ نازک‌عِذار عیسی‌دَم",
          "شراب نوش و رها کن حدیثِ عاد و ثمود"
        ],
        [
          "جهان چو خُلدِ بَرین شد به دورِ سوسن و گل",
          "ولی چه سود که در وِی نه ممکن است خُلُود"
        ],
        [
          "چو گل سوار شَوَد بر هوا سلیمان‌وار",
          "سحر که مرغ درآید به نغمهٔ داوود-"
        ],
        [
          "به باغ، تازه کن آیینِ دینِ زردشتی",
          "کنون که لاله برافروخت آتشِ نمرود"
        ],
        [
          "بخواه جامِ صَبوحی به یادِ آصفِ عهد",
          "وزیرِ مُلکِ سلیمان، عمادِ دین، محمود"
        ],
        [
          "بُوَد که مجلس حافظ به یمن تربیتش",
          "هر آنچه می‌طلبد جمله باشدش موجود"
        ]
      ]
    },
    {
      "id": "section220",
      "title": "غزل شمارهٔ ۲۲۰",
      "couplets": [
        [
          "از دیده خونِ دل همه بر رویِ ما رَوَد",
          "بر رویِ ما ز دیده چه گویم چه‌ها رَوَد"
        ],
        [
          "ما در درونِ سینه هوایی نهفته‌ایم",
          "بر باد اگر رَوَد دلِ ما زان هوا رود"
        ],
        [
          "خورشیدِ خاوری کُنَد از رَشک جامه چاک",
          "گر ماهِ مِهرپرورِ من در قبا رود"
        ],
        [
          "بر خاکِ راهِ یار نهادیم رویِ خویش",
          "بر رویِ ما رواست اگر آشنا رود"
        ],
        [
          "سیل است آبِ دیده و هر کس که بگذرد",
          "گر خود دلش ز سنگ بُوَد هم ز جا رود"
        ],
        [
          "ما را به آبِ دیده شب و روز ماجراست",
          "زان رهگذر که بر سرِ کویش چرا رود"
        ],
        [
          "حافظ به کوی میکده دایم به صدقِ دل",
          "چون صوفیانِ صومعه دار از صفا رود"
        ]
      ]
    },
    {
      "id": "section221",
      "title": "غزل شمارهٔ ۲۲۱",
      "couplets": [
        [
          "چو دست بر سرِ زلفش زنم به تاب رَوَد",
          "ور آشتی طلبم با سرِ عِتاب رَوَد"
        ],
        [
          "چو ماهِ نو رَهِ بیچارگانِ نَظّاره",
          "زَنَد به گوشهٔ ابرو و در نقاب رود"
        ],
        [
          "شبِ شراب خرابم کُنَد به بیداری",
          "وگر به روز شکایت کنم به خواب رود"
        ],
        [
          "طریقِ عشق پرآشوب و فتنه است ای دل",
          "بیفتد آن که در این راه با شتاب رود"
        ],
        [
          "گدایی درِ جانان به سلطنت مفروش",
          "کسی ز سایهٔ این در به آفتاب رود؟"
        ],
        [
          "سوادِ نامهٔ مویِ سیاه چون طی شد",
          "بَیاض کم نَشَوَد گر صد انتخاب رود"
        ],
        [
          "حباب را چو فِتَد بادِ نخوت اندر سر",
          "کلاه داریَش اندر سرِ شراب رود"
        ],
        [
          "حجابِ راه تویی حافظ از میان برخیز",
          "خوشا کسی که در این راه بی‌حجاب رود"
        ]
      ]
    },
    {
      "id": "section222",
      "title": "غزل شمارهٔ ۲۲۲",
      "couplets": [
        [
          "از سرِ کویِ تو هر کو به ملالت برود",
          "نرود کارش و آخِر به خجالت برود"
        ],
        [
          "کاروانی که بُوَد بدرقه‌اش حفظِ خدا",
          "به تَجَمُّل بنشیند به جَلالت برود"
        ],
        [
          "سالک از نورِ هدایت بِبَرَد راه به دوست",
          "که به جایی نرسد گر به ضَلالت برود"
        ],
        [
          "کامِ خود آخرِ عمر از مِی و معشوق بگیر",
          "حیفِ اوقات که یک سر به بطالت برود"
        ],
        [
          "ای دلیلِ دلِ گمگشته خدا را مددی",
          "که غریب اَر نَبَرَد رَه، به دلالت برود"
        ],
        [
          "حکمِ مستوری و مستی همه بر خاتِمَت است",
          "کس ندانست که آخِر به چه حالت برود"
        ],
        [
          "حافظ از چشمهٔ حکمت به کف آور جامی",
          "بو که از لوحِ دلت نقشِ جهالت برود"
        ]
      ]
    },
    {
      "id": "section223",
      "title": "غزل شمارهٔ ۲۲۳",
      "couplets": [
        [
          "هرگزم نقشِ تو از لوحِ دل و جان نَرَوَد",
          "هرگز از یادِ من آن سروِ خرامان نَرَوَد"
        ],
        [
          "از دِماغِ مَنِ سرگشته خیالِ دَهَنَت",
          "به جفایِ فلک و غُصهٔ دوران نرود"
        ],
        [
          "در ازل بست دلم با سرِ زلفت پیوند",
          "تا ابد سر نَکشَد، وز سرِ پیمان نرود"
        ],
        [
          "هر چه جز بارِ غمت بر دلِ مسکینِ من است",
          "برود از دلِ من وز دلِ من آن نرود"
        ],
        [
          "آن چُنان مِهر توام در دل و جان جای گرفت",
          "که اگر سر برود، از دل و از جان نرود"
        ],
        [
          "گر رَوَد از پِی خوبان دلِ من معذور است",
          "درد دارد چه کُنَد کز پِی درمان نرود"
        ],
        [
          "هر که خواهد که چو حافظ نشود سرگردان",
          "دل به خوبان ندهد وز پِی ایشان نرود"
        ]
      ]
    },
    {
      "id": "section224",
      "title": "غزل شمارهٔ ۲۲۴",
      "couplets": [
        [
          "خوشا دلی که مدام از پِی نظر نرود",
          "به هر دَرَش که بخوانند بی‌خبر نرود"
        ],
        [
          "طمع در آن لبِ شیرین نکردَنَم اولی",
          "ولی چگونه مگس از پِی شکر نرود"
        ],
        [
          "سوادِ دیدهٔ غمدیده‌ام به اشک مشوی",
          "که نقشِ خالِ توام هرگز از نظر نرود"
        ],
        [
          "ز من چو بادِ صبا بویِ خود دریغ مدار",
          "چرا که بی سرِ زلفِ توام به سر نرود"
        ],
        [
          "دلا مباش چنین هرزه گَرد و هرجایی",
          "که هیچ کار ز پیشت بدین هنر نرود"
        ],
        [
          "مکن به چشمِ حقارت نگاه در منِ مست",
          "که آبرویِ شریعت بدین قَدَر نرود"
        ],
        [
          "منِ گدا هوس سروقامتی دارم",
          "که دست در کمرش جز به سیم و زر نرود"
        ],
        [
          "تو کز مکارمِ اخلاق عالَمی دگری",
          "وفایِ عهدِ من از خاطرت به در نرود"
        ],
        [
          "سیاه نامه‌تر از خود کسی نمی‌بینم",
          "چگونه چون قلمم دودِ دل به سر نرود"
        ],
        [
          "به تاجِ هدهدم از رَه مَبَر که بازِ سفید",
          "چو باشه در پِی هر صیدِ مختصر نرود"
        ],
        [
          "بیار باده و اول به دستِ حافظ ده",
          "به شرطِ آن که ز مجلس سخن به در نرود"
        ]
      ]
    },
    {
      "id": "section225",
      "title": "غزل شمارهٔ ۲۲۵",
      "couplets": [
        [
          "ساقی حدیثِ سرو و گل و لاله می‌رود",
          "وین بحث با ثَلاثهٔ غَسّاله می‌رود"
        ],
        [
          "مِی ده که نوعروسِ چمن حَدِّ حُسن یافت",
          "کار این زمان ز صنعتِ دَلّاله می‌رود"
        ],
        [
          "شِکَّرشِکن شَوَند همه طوطیانِ هند",
          "زین قندِ پارسی که به بَنگاله می‌رود"
        ],
        [
          "طِیِّ مکان ببین و زمان در سلوکِ شعر",
          "کاین طفل یک شبه رَهِ یک ساله می‌رود"
        ],
        [
          "آن چشمِ جادوانهٔ عابدفریب بین",
          "کش کاروانِ سِحْر ز دنباله می‌رود"
        ],
        [
          "از رَه مَرو به عشوهٔ دنیا که این عجوز",
          "مکّاره می‌نشیند و مُحتاله می‌رود"
        ],
        [
          "بادِ بهار می‌وزد از گُلْسِتانِ شاه",
          "وز ژاله باده در قدحِ لاله می‌رود"
        ],
        [
          "حافظ ز شوقِ مجلس سلطان غیاثِ دین",
          "غافل مشو که کارِ تو از ناله می‌رود"
        ]
      ]
    },
    {
      "id": "section226",
      "title": "غزل شمارهٔ ۲۲۶",
      "couplets": [
        [
          "ترسم که اشک در غمِ ما پرده‌در شود",
          "وین رازِ سر به مُهر به عالَم سَمَر شود"
        ],
        [
          "گویند سنگ لَعل شود در مقامِ صبر",
          "آری شود، ولیک به خونِ جگر شود"
        ],
        [
          "خواهم شدن به میکده گریان و دادخواه",
          "کز دستِ غم خلاصِ من آنجا مگر شود"
        ],
        [
          "از هر کرانه تیرِ دعا کرده‌ام روان",
          "باشد کز آن میانه یکی کارگر شود"
        ],
        [
          "ای جان حدیثِ ما بَرِ دلدار بازگو",
          "لیکن چنان مگو که صبا را خبر شود"
        ],
        [
          "از کیمیایِ مهرِ تو زر گشت رویِ من",
          "آری به یُمْنِ لطفِ شما خاک زر شود"
        ],
        [
          "در تنگنایِ حیرتم از نخوتِ رقیب",
          "یا رب مباد آن که گدا معتبر شود"
        ],
        [
          "بس نکته غیرِ حُسن بِباید که تا کسی",
          "مقبولِ طبعِ مردمِ صاحب‌نظر شود"
        ],
        [
          "این سرکشی که کنگرهٔ کاخِ وصل راست",
          "سرها بر آستانهٔ او خاکِ در شود"
        ],
        [
          "حافظ چو نافهٔ سرِ زلفش به دستِ توست",
          "دَم درکش ار نه بادِ صبا را خبر شود"
        ]
      ]
    },
    {
      "id": "section227",
      "title": "غزل شمارهٔ ۲۲۷",
      "couplets": [
        [
          "گرچه بر واعظِ شهر این سخن آسان نشود",
          "تا ریا وَرزَد و سالوس مسلمان نشود"
        ],
        [
          "رندی آموز و کَرَم کُن که نه چندان هنر است",
          "حَیَوانی که ننوشد مِی و انسان نشود"
        ],
        [
          "گوهرِ پاک بِباید که شود قابلِ فیض",
          "ور نه هر سنگ و گِلی، لؤلؤ و مرجان نشود"
        ],
        [
          "اسمِ اعظم بِکُنَد کارِ خود ای دل، خوش باش",
          "که به تَلبیس و حیَل، دیو مسلمان نشود"
        ],
        [
          "عشق می‌ورزم و امّید که این فَنِّ شریف",
          "چون هنرهایِ دگر موجب حِرمان نشود"
        ],
        [
          "دوش می‌گفت که فردا بدهم کامِ دلت",
          "سببی ساز خدایا که پشیمان نشود"
        ],
        [
          "حُسنِ خُلقی ز خدا می‌طلبم خویِ تو را",
          "تا دگر خاطرِ ما از تو پریشان نشود"
        ],
        [
          "ذره را تا نَبُوَد همّتِ عالی حافظ",
          "طالبِ چشمهٔ خورشیدِ درخشان نشود"
        ]
      ]
    },
    {
      "id": "section228",
      "title": "غزل شمارهٔ ۲۲۸",
      "couplets": [
        [
          "گر من از باغِ تو یک میوه بچینم چه شود؟",
          "پیش پایی به چراغِ تو ببینم چه شود؟"
        ],
        [
          "یا رب اندر کَنَفِ سایهٔ آن سروِ بلند",
          "گر منِ سوخته یک دَم بنشینم چه شود؟"
        ],
        [
          "آخِر ای خاتَمِ جمشیدِ همایون آثار",
          "گر فِتَد عکسِ تو بر نقشِ نگینم چه شود؟"
        ],
        [
          "واعظِ شهر چو مِهرِ مَلِک و شَحنه گُزید",
          "من اگر مِهرِ نگاری بِگُزینم چه شود؟"
        ],
        [
          "عقلم از خانه به در رفت، وَگَر مِی این است",
          "دیدم از پیش که در خانهٔ دینم چه شود"
        ],
        [
          "صرف شد عمرِ گرانمایه به معشوقه و مِی",
          "تا از آنم چه به پیش آید، از اینم چه شود؟"
        ],
        [
          "خواجه دانست که من عاشقم و هیچ نگفت",
          "حافظ ار نیز بداند که چُنینم چه شود؟"
        ]
      ]
    },
    {
      "id": "section229",
      "title": "غزل شمارهٔ ۲۲۹",
      "couplets": [
        [
          "بخت از دهانِ دوست نشانم نمی‌دهد",
          "دولت خبر ز رازِ نهانم نمی‌دهد"
        ],
        [
          "از بهرِ بوسه‌ای ز لبش جان همی‌دهم",
          "اینم همی‌سِتانَد و آنم نمی‌دهد"
        ],
        [
          "مُردم در این فِراق و در آن پرده راه نیست",
          "یا هست و پرده دار نشانم نمی‌دهد"
        ],
        [
          "زلفش کشید بادِ صبا چرخِ سِفله بین",
          "کانجا مجالِ بادِ وَزانَم نمی‌دهد"
        ],
        [
          "چندان که بر کنار چو پرگار می‌شدم",
          "دوران چو نقطه رَه به میانم نمی‌دهد"
        ],
        [
          "شِکَّر به صبر دست دهد عاقبت ولی",
          "بدعهدیِ زمانه زمانم نمی‌دهد"
        ],
        [
          "گفتم رَوَم به خواب و ببینم جمالِ دوست",
          "حافظ ز آه و ناله امانم نمی‌دهد"
        ]
      ]
    },
    {
      "id": "section230",
      "title": "غزل شمارهٔ ۲۳۰",
      "couplets": [
        [
          "اگر به بادهٔ مُشکین دلم کشد، شاید",
          "که بویِ خیر ز زهدِ ریا نمی‌آید"
        ],
        [
          "جهانیان همه گر منعِ من کنند از عشق",
          "من آن کنم که خداوندگار فرماید"
        ],
        [
          "طمع ز فیضِ کرامت مَبُر که خُلقِ کریم",
          "گنه ببخشد و بر عاشقان بِبَخشاید"
        ],
        [
          "مقیمِ حلقهٔ ذکر است دل بدان امید",
          "که حلقه‌ای ز سرِ زلفِ یار بگشاید"
        ],
        [
          "تو را که حُسنِ خداداده هست و حجلهٔ بخت",
          "چه حاجت است که مَشّاطِه‌ات بیاراید"
        ],
        [
          "چمن خوش است و هوا دلکَش است و مِی بی‌غَش",
          "کنون به جز دلِ خوش هیچ در نمی‌باید"
        ],
        [
          "جمیله‌ایست عروسِ جهان، ولی هُش دار",
          "که این مُخَدَّره در عقدِ کس نمی‌آید"
        ],
        [
          "به لابه گفتمش ای ماهرُخ چه باشد اگر",
          "به یک شِکَر ز تو دلخسته‌ای بیاساید"
        ],
        [
          "به خنده گفت که حافظ خدای را مَپسَند",
          "که بوسهٔ تو رخِ ماه را بیالاید"
        ]
      ]
    },
    {
      "id": "section231",
      "title": "غزل شمارهٔ ۲۳۱",
      "couplets": [
        [
          "گفتم غمِ تو دارم گفتا غمَت سرآید",
          "گفتم که ماهِ من شو گفتا اگر برآید"
        ],
        [
          "گفتم ز مِهروَرزان رسمِ وفا بیاموز",
          "گفتا ز خوب‌رویان این کار کمتر آید"
        ],
        [
          "گفتم که بر خیالت راهِ نظر ببندم",
          "گفتا که شب‌رو است او از راهِ دیگر آید"
        ],
        [
          "گفتم که بویِ زلفت گمراهِ عالَمَم کرد",
          "گفتا اگر بدانی هم اوت رهبر آید"
        ],
        [
          "گفتم خوشا هوایی کز بادِ صبح خیزد",
          "گفتا خُنُک نسیمی کز کویِ دلبر آید"
        ],
        [
          "گفتم که نوشِ لَعلَت ما را به آرزو کشت",
          "گفتا تو بندگی کن کاو بنده‌پرور آید"
        ],
        [
          "گفتم دلِ رحیمت کِی عزمِ صلح دارد؟",
          "گفتا مگوی با کس تا وقتِ آن درآید"
        ],
        [
          "گفتم زمانِ عِشرَت دیدی که چون سر آمد؟",
          "گفتا خموش حافظ کـاین غصّه هم سر آید"
        ]
      ]
    },
    {
      "id": "section232",
      "title": "غزل شمارهٔ ۲۳۲",
      "couplets": [
        [
          "بر سرِ آنم که گر ز دست برآید",
          "دست به‌کاری زنم که غصّه سرآید"
        ],
        [
          "خلوتِ دل نیست جایِ صحبتِ اَضداد",
          "دیو چو بیرون رود فرشته درآید"
        ],
        [
          "صحبت حُکّام ظلمتِ شبِ یلداست",
          "نور ز خورشید جوی بو که برآید"
        ],
        [
          "بر درِ اربابِ بی‌مروّتِ دنیا",
          "چند نشینی که خواجه کی به درآید"
        ],
        [
          "تَرکِ گدایی مکن که گنج بیابی",
          "از نظرِ رهرُوی که در گذر آید"
        ],
        [
          "صالح و طالِح مَتاعِ خویش نمودند",
          "تا که قبول افتد و که در نظر آید"
        ],
        [
          "بلبلِ عاشق تو عمر خواه که آخِر",
          "باغ شود سبز و شاخِ گُل به بر‌آید"
        ],
        [
          "غفلتِ حافظ در این سراچه عجب نیست",
          "هر که به میخانه رفت بی‌خبر آید"
        ]
      ]
    },
    {
      "id": "section233",
      "title": "غزل شمارهٔ ۲۳۳",
      "couplets": [
        [
          "دست از طلب ندارم تا کامِ من برآید",
          "یا تن رسد به جانان یا جان ز تن برآید"
        ],
        [
          "بگشای تربتم را بعد از وفات و بنگر",
          "کز آتش درونم دود از کفن برآید"
        ],
        [
          "بنمای رخ که خَلقی والِه شَوَند و حیران",
          "بگشای لب که فریاد از مرد و زن برآید"
        ],
        [
          "جان بر لب است و حسرت در دل که از لبانش",
          "نگرفته هیچ کامی جان از بدن برآید"
        ],
        [
          "از حسرتِ دهانش آمد به تنگ جانم",
          "خود کامِ تنگدستان کی زان دهن برآید"
        ],
        [
          "گویند ذکرِ خیرش در خیلِ عشقبازان",
          "هر جا که نامِ حافظ در انجمن برآید"
        ]
      ]
    },
    {
      "id": "section234",
      "title": "غزل شمارهٔ ۲۳۴",
      "couplets": [
        [
          "چو آفتاب مِی از مشرقِ پیاله برآید",
          "ز باغِ عارِضِ ساقی هزار لاله برآید"
        ],
        [
          "نسیم در سرِ گُل بشکند کُلالهٔ سنبل",
          "چو از میانِ چمن بویِ آن کُلاله برآید"
        ],
        [
          "حکایتِ شبِ هجران نه آن حکایتِ حالیست",
          "که شَمِّه‌ای ز بَیانش به صد رساله برآید"
        ],
        [
          "ز گِردِ خوانِ نگونِ فلک طمع نتوان داشت",
          "که بی مَلالتِ صد غُصه، یک نَواله برآید"
        ],
        [
          "به سعیِ خود نتوان بُرد پِی به گوهرِ مقصود",
          "خیال باشد کاین کار بی حواله برآید"
        ],
        [
          "گرت چو نوحِ نبی صبر هست در غمِ طوفان",
          "بلا بگردد و کامِ هزارساله برآید"
        ],
        [
          "نسیمِ زلفِ تو چون بگذرد به تربتِ حافظ",
          "ز خاکِ کالبدش صد هزار لاله برآید"
        ]
      ]
    },
    {
      "id": "section235",
      "title": "غزل شمارهٔ ۲۳۵",
      "couplets": [
        [
          "زهی خجسته زمانی که یار بازآید",
          "به کامِ غمزدگان غمگُسار بازآید"
        ],
        [
          "به پیشِ خیلِ خیالش کشیدم اَبلقِ چشم",
          "بدان امید که آن شهسوار بازآید"
        ],
        [
          "اگر نه در خمِ چوگان او رَوَد سَرِ من",
          "ز سر نگویم و سر خود چه کار بازآید"
        ],
        [
          "مقیم بر سرِ راهش نشسته‌ام چون گرد",
          "بدان هوس که بدین رهگذار بازآید"
        ],
        [
          "دلی که با سرِ زلفین او قراری داد",
          "گمان مَبَر که بدان دل قرار بازآید"
        ],
        [
          "چه جورها که کشیدند بلبلان از دی",
          "به بویِ آن که دگر نوبهار بازآید"
        ],
        [
          "ز نقش بندِ قضا هست امید آن حافظ",
          "که همچو سرو به دستم نگار بازآید"
        ]
      ]
    },
    {
      "id": "section236",
      "title": "غزل شمارهٔ ۲۳۶",
      "couplets": [
        [
          "اگر آن طایرِ قدسی ز دَرَم بازآید",
          "عمرِ بگذشته به پیرانه سرم بازآید"
        ],
        [
          "دارم امّید بر این اشکِ چو باران که دگر",
          "برقِ دولت که بِرَفت از نظرم بازآید"
        ],
        [
          "آن که تاجِ سرِ من خاکِ کفِ پایش بود",
          "از خدا می‌طلبم تا به سرم بازآید"
        ],
        [
          "خواهم اندر عقبش رفت به یاران عزیز",
          "شخصم ار بازنیاید خبرم بازآید"
        ],
        [
          "گر نثارِ قدمِ یارِ گرامی نکنم",
          "گوهرِ جان به چه کار دگرم بازآید؟"
        ],
        [
          "کوسِ نو دولتی از بامِ سعادت بزنم",
          "گر ببینم که مَهِ نوسفرم بازآید"
        ],
        [
          "مانِعَش غلغلِ چنگ است و شکرخوابِ صَبوح",
          "ور نه گر بشنود آهِ سحرم بازآید"
        ],
        [
          "آرزومندِ رخِ شاهِ چو ماهم حافظ",
          "همتی تا به سلامت ز درم بازآید"
        ]
      ]
    },
    {
      "id": "section237",
      "title": "غزل شمارهٔ ۲۳۷",
      "couplets": [
        [
          "نفس برآمد و کام از تو بر نمی‌آید",
          "فغان که بختِ من از خواب در نمی‌آید"
        ],
        [
          "صبا به چشمِ من انداخت خاکی از کویش",
          "که آبِ زندگیم در نظر نمی‌آید"
        ],
        [
          "قدِ بلندِ تو را تا به بَر نمی‌گیرم",
          "درختِ کام و مرادم به بَر نمی‌آید"
        ],
        [
          "مگر به رویِ دلارایِ یارِ ما ور نی",
          "به هیچ وجه دگر کار بر نمی‌آید"
        ],
        [
          "مقیمِ زلفِ تو شد دل که خوش سَوادی دید",
          "وز آن غریبِ بلاکش خبر نمی‌آید"
        ],
        [
          "ز شَستِ صدق گشادم هزار تیرِ دعا",
          "ولی چه سود یکی کارگر نمی‌آید"
        ],
        [
          "بسم حکایتِ دل هست با نسیمِ سحر",
          "ولی به بختِ من امشب سحر نمی‌آید"
        ],
        [
          "در این خیال به سر شد زمانِ عمر و هنوز",
          "بلایِ زلفِ سیاهت به سر نمی‌آید"
        ],
        [
          "ز بس که شد دلِ حافظ رمیده از همه کس",
          "کنون ز حلقهٔ زلفت به در نمی‌آید"
        ]
      ]
    },
    {
      "id": "section238",
      "title": "غزل شمارهٔ ۲۳۸",
      "couplets": [
        [
          "جهان بر ابرویِ عید از هِلال وَسمه کشید",
          "هِلال عید در ابرویِ یار باید دید"
        ],
        [
          "شکسته گشت چو پشتِ هلال قامتِ من",
          "کمانِ ابرویِ یارم چو وَسمه بازکشید"
        ],
        [
          "مگر نسیمِ خَطَت صبح در چمن بگذشت",
          "که گُل به بویِ تو بر تن چو صبح جامه درید"
        ],
        [
          "نبود چنگ و رَباب و نَبید و عود، که بود",
          "گِلِ وجودِ من آغشتهٔ گلاب و نَبید"
        ],
        [
          "بیا که با تو بگویم غمِ ملالتِ دل",
          "چرا که بی تو ندارم مَجالِ گفت و شَنید"
        ],
        [
          "بهایِ وصلِ تو گر جان بُوَد خریدارم",
          "که جنسِ خوب مُبَصِّر به هر چه دید خرید"
        ],
        [
          "چو ماهِ روی تو در شامِ زلف می‌دیدم",
          "شبم به رویِ تو روشن چو روز می‌گردید"
        ],
        [
          "به لب رسید مرا جان و برنیامد کام",
          "به سر رسید امید و طلب به سر نرسید"
        ],
        [
          "ز شوقِ رویِ تو حافظ نوشت حرفی چند",
          "بخوان ز نظمش و در گوش کن چو مروارید"
        ]
      ]
    },
    {
      "id": "section239",
      "title": "غزل شمارهٔ ۲۳۹",
      "couplets": [
        [
          "رسید مژده که آمد بهار و سبزه دمید",
          "وظیفه گر برسد، مصرفش گُل است و نَبید"
        ],
        [
          "صَفیرِ مرغ برآمد، بَطِ شراب کجاست؟",
          "فَغان فتاد به بلبل، نقابِ گُل که کشید؟"
        ],
        [
          "ز میوه‌های بهشتی چه ذوق دریابد",
          "هر آن که سیبِ زَنَخدانِ شاهدی نَگَزید"
        ],
        [
          "مَکُن ز غُصّه شکایت که در طریقِ طلب",
          "به راحتی نرسید آن که زحمتی نکشید"
        ],
        [
          "ز رویِ ساقی مَه‌وَش گلی بچین امروز",
          "که گِردِ عارضِ بُستان خطِ بنفشه دمید"
        ],
        [
          "چُنان کرشمهٔ ساقی دلم ز دست بِبُرد",
          "که با کسی دِگَرَم نیست برگِ گفت و شَنید"
        ],
        [
          "من این مُرَقَّعِ رنگین چو گُل، بخواهم سوخت",
          "که پیرِ باده‌فروشش به جُرعه‌ای نخرید"
        ],
        [
          "بهار می‌گذرد دادگسترا دریاب",
          "که رفت موسم و حافظ هنوز مِی نچشید"
        ]
      ]
    },
    {
      "id": "section240",
      "title": "غزل شمارهٔ ۲۴۰",
      "couplets": [
        [
          "ابرِ آذاری برآمد بادِ نوروزی وزید",
          "وَجهِ مِی می‌خواهم و مُطرب، که می‌گوید رسید؟"
        ],
        [
          "شاهدان در جلوه و من شرمسارِ کیسه‌ام",
          "بارِ عشق و مُفلسی صَعب است، می‌باید کشید"
        ],
        [
          "قَحطِ جُود است آبروی خود نمی‌باید فروخت",
          "باده و گُل از بهایِ خرقه می‌باید خرید"
        ],
        [
          "گوییا خواهد گشود از دولتم کاری که دوش",
          "من همی‌کردم دعا و صبحِ صادق می‌دمید"
        ],
        [
          "با لبی و صد هزاران خنده آمد گل به باغ",
          "از کریمی گوییا در گوشه‌ای بویی شنید"
        ],
        [
          "دامنی گر چاک شد در عالمِ رندی چه باک",
          "جامه‌ای در نیکنامی نیز می‌باید درید"
        ],
        [
          "این لطایف کز لبِ لَعلِ تو من گفتم، که گفت؟",
          "وین تَطاول کز سرِ زلفِ تو من دیدم، که دید؟"
        ],
        [
          "عدلِ سلطان گر نپرسد حالِ مظلومانِ عشق",
          "گوشه‌گیران را ز آسایش طمع باید بُرید"
        ],
        [
          "تیرِ عاشق‌کُش ندانم بر دلِ حافظ که زد",
          "این قَدَر دانم که از شعرِ تَرَش خون می‌چکید"
        ]
      ]
    },
    {
      "id": "section241",
      "title": "غزل شمارهٔ ۲۴۱",
      "couplets": [
        [
          "معاشران ز حریفِ شبانه یاد آرید",
          "حقوقِ بندگیِ مخلصانه یاد آرید"
        ],
        [
          "به وقتِ سرخوشی از آه و ناله عُشّاق",
          "به صوت و نغمهٔ چنگ و چَغانه یاد آرید"
        ],
        [
          "چو لطفِ باده کُنَد جلوه در رخِ ساقی",
          "ز عاشقان به سرود و ترانه یاد آرید"
        ],
        [
          "چو در میانِ مراد آورید دستِ امید",
          "ز عهدِ صحبت ما در میانه یاد آرید"
        ],
        [
          "سمندِ دولت اگر چند سرکشیده رَوَد",
          "ز همرهان به سرِ تازیانه یاد آرید"
        ],
        [
          "نمی‌خورید زمانی غمِ وفاداران",
          "ز بی‌وفاییِ دورِ زمانه یاد آرید"
        ],
        [
          "به وَجهِ مرحمت ای ساکنانِ صدرِ جلال",
          "ز رویِ حافظ و این آستانه یاد آرید"
        ]
      ]
    },
    {
      "id": "section242",
      "title": "غزل شمارهٔ ۲۴۲",
      "couplets": [
        [
          "بیا که رایتِ منصورِ پادشاه رسید",
          "نویدِ فتح و بشارت به مِهر و ماه رسید"
        ],
        [
          "جمالِ بخت ز رویِ ظفر نقاب انداخت",
          "کمالِ عدل به فریادِ دادخواه رسید"
        ],
        [
          "سپهر، دور خوش اکنون کُنَد که ماه آمد",
          "جهان به کامِ دل اکنون رسد که شاه رسید"
        ],
        [
          "ز قاطعانِ طریق این زمان شوند ایمن",
          "قوافلِ دل و دانش که مَرد راه رسید"
        ],
        [
          "عزیزِ مصر به رغمِ برادران غیور",
          "ز قعرِ چاه برآمد به اوجِ ماه رسید"
        ],
        [
          "کجاست صوفیِ دَجّال فِعلِ مُلحِدشکل",
          "بگو بسوز، که مهدیِّ دین پناه رسید"
        ],
        [
          "صبا بگو که چه‌ها بر سرم در این غمِ عشق",
          "ز آتشِ دلِ سوزان و دودِ آه رسید"
        ],
        [
          "ز شوقِ رویِ تو شاها بدین اسیرِ فراق",
          "همان رسید کز آتش به برگِ کاه رسید"
        ],
        [
          "مرو به خواب که حافظ به بارگاهِ قبول",
          "ز وِردِ نیمْ شب و درسِ صبحگاه رسید"
        ]
      ]
    },
    {
      "id": "section243",
      "title": "غزل شمارهٔ ۲۴۳",
      "couplets": [
        [
          "بویِ خوشِ تو هر که ز بادِ صبا شنید",
          "از یارِ آشنا سخنِ آشنا شنید"
        ],
        [
          "ای شاهِ حُسن، چَشم به حالِ گدا فِکَن",
          "کـاین گوش بس حکایتِ شاه و گدا شنید"
        ],
        [
          "خوش می‌کنم به بادهٔ مُشکین مَشامِ جان",
          "کز دلق‌پوشِ صومعه بویِ ریا شنید"
        ],
        [
          "سِرِّ خدا که عارفِ سالِک به کَس نگفت",
          "در حیرتم که باده‌فروش از کجا شنید"
        ],
        [
          "یا رب کجاست محرمِ رازی که یک زمان",
          "دل شرحِ آن دهد که چه گفت و چه‌ها شنید"
        ],
        [
          "اینَش سزا نبود دلِ حق‌گُزارِ من",
          "کز غمگسارِ خود سخنِ ناسزا شنید"
        ],
        [
          "محروم اگر شدم ز سرِ کویِ او چه شد؟",
          "از گلشنِ زمانه که بویِ وفا شنید؟"
        ],
        [
          "ساقی بیا که عشق ندا می‌کند بلند",
          "کان کس که گفت قصهٔ ما هم ز ما شنید"
        ],
        [
          "ما باده زیرِ خرقه نه امروز می‌خوریم",
          "صد بار پیرِ میکده این ماجرا شنید"
        ],
        [
          "ما مِی به بانگِ چنگ نه امروز می‌کشیم",
          "بس دور شد که گنبدِ چرخ این صدا شنید"
        ],
        [
          "پندِ حکیمْ محضِ صَواب است و عینِ خیر",
          "فرخنده آن کسی که به سَمعِ رضا شنید"
        ],
        [
          "حافظ، وظیفهٔ تو دعا گفتن است و بس",
          "در بَندِ آن مباش که نشنید یا شنید"
        ]
      ]
    },
    {
      "id": "section244",
      "title": "غزل شمارهٔ ۲۴۴",
      "couplets": [
        [
          "معاشران! گره از زلفِ یار باز کنید",
          "شبی خوش‌ است بدین قصه‌اش دراز کنید"
        ],
        [
          "حضورِ خلوتِ اُنس است و دوستان جمعند",
          "وَ اِنْ یَکاد بخوانید و در فَراز کنید"
        ],
        [
          "رَباب و چنگ به بانگِ بلند می‌گویند",
          "«که گوشِ هوش به پیغامِ اهلِ راز کنید»"
        ],
        [
          "به جانِ دوست که غم پرده بر شما نَدَرَد",
          "گر اعتماد بر الطافِ کارساز کنید"
        ],
        [
          "میانِ عاشق و معشوق فَرق بسیار است",
          "چو یار ناز نماید، شما نیاز کنید"
        ],
        [
          "نخست موعظهٔ پیرِ صحبت این حرف است",
          "که «از مُصاحبِ ناجِنس اِحتِراز کنید»"
        ],
        [
          "هر آن کسی که در این حلقه نیست زنده به عشق",
          "بر او نَمُرده، به فتوای من نماز کنید"
        ],
        [
          "وگر طلب کند انعامی از شما حافظ",
          "حَوالَتَش به لبِ یارِ دل‌نواز کنید"
        ]
      ]
    },
    {
      "id": "section245",
      "title": "غزل شمارهٔ ۲۴۵",
      "couplets": [
        [
          "الا ای طوطیِ گویا‌یِ اسرار!",
          "مبادا خالی‌ات شِکَّر ز مِنقار"
        ],
        [
          "سَرَت سبز و دلت خوش باد، جاوید",
          "که خوش نقشی نمودی از خطِ یار"
        ],
        [
          "سخن سربسته گفتی با حریفان",
          "خدا را زین معما پرده بردار"
        ],
        [
          "به رویِ ما زن از ساغر گلابی",
          "که خواب‌آلوده‌ایم، ای بختِ بیدار!"
        ],
        [
          "چه رَه بود این که زد در پرده مطرب؟",
          "که می‌رقصند با هم مست و هشیار"
        ],
        [
          "از آن افیون که ساقی در مِی افکند",
          "حریفان را نه سَر مانَد، نه دَستار"
        ],
        [
          "سِکَندَر را نمی‌بخشند آبی",
          "به زور و زر مُیَسَّر نیست این کار"
        ],
        [
          "بیا و حالِ اهلِ درد بشنو",
          "به لفظِ اندک و معنیِ بسیار"
        ],
        [
          "بُتِ چینی عدویِ دین و دل‌هاست",
          "خداوندا دل و دینم نگه دار"
        ],
        [
          "به مستور‌ان مگو اسرارِ مستی",
          "حدیثِ جان مگو با نقشِ دیوار"
        ],
        [
          "به یُمنِ دولتِ منصور شاهی",
          "عَلَم شد حافظ اندر نظمِ اشعار"
        ],
        [
          "خداوندی به جایِ بندگان کرد",
          "خداوندا ز آفاتش نگه دار"
        ]
      ]
    },
    {
      "id": "section246",
      "title": "غزل شمارهٔ ۲۴۶",
      "couplets": [
        [
          "عید است و آخِرِ گُل و یاران در انتظار",
          "ساقی به رویِ شاه ببین ماه و مِی بیار"
        ],
        [
          "دل برگرفته بودم از ایّام گُل، ولی",
          "کاری بِکَرد همّت پاکانِ روزه دار"
        ],
        [
          "دل در جهان مَبَند و به مستی سؤال کن",
          "از فیض جام و قصهٔ جمشیدِ کامگار"
        ],
        [
          "جز نقدِ جان به دست ندارم شراب کو؟",
          "کان نیز بر کرشمهٔ ساقی کُنم نثار"
        ],
        [
          "خوش دولتیست خرّم و خوش خسروی کریم",
          "یا رب ز چشمْ زخمِ زمانش نگاه دار"
        ],
        [
          "مِی خور به شعرِ بنده که زیبی دگر دهد",
          "جامِ مُرَصَّعِ تو بدین دُرِّ شاهوار"
        ],
        [
          "گر فوت شد سَحور چه نقصان صَبوح هست",
          "از مِی کنند روزه گشا طالبانِ یار"
        ],
        [
          "زانجا که پرده پوشیِ عفوِ کریمِ توست",
          "بر قلب ما ببخش که نقدیست کم عیار"
        ],
        [
          "ترسم که روزِ حشر عِنان بر عِنان رَوَد",
          "تسبیحِ شیخ و خرقهٔ رندِ شرابخوار"
        ],
        [
          "حافظ چو رفت روزه و گل نیز می‌رود",
          "ناچار باده نوش که از دستْ رفتْ کار"
        ]
      ]
    },
    {
      "id": "section247",
      "title": "غزل شمارهٔ ۲۴۷",
      "couplets": [
        [
          "صبا ز منزلِ جانان گذر دریغ مدار",
          "وز او به عاشقِ بی‌دل خبر دریغ مدار"
        ],
        [
          "به شُکرِ آن که شِکُفتی به کامِ بخت ای گل",
          "نسیمِ وصل ز مرغِ سحر دریغ مدار"
        ],
        [
          "حریفِ عشقِ تو بودم چو ماهِ نو بودی",
          "کنون که ماهِ تمامی نظر دریغ مدار"
        ],
        [
          "جهان و هر چه در او هست سهل و مختصر است",
          "ز اهلِ معرفت این مختصر دریغ مدار"
        ],
        [
          "کنون که چشمهٔ قند است لعلِ نوشین‌ات",
          "سخن بگوی و ز طوطی، شِکَر دریغ مدار"
        ],
        [
          "مکارمِ تو به آفاق می‌بَرَد شاعر",
          "از او وظیفه و زادِ سفر دریغ مدار"
        ],
        [
          "چو ذکرِ خیر طلب می‌کنی سخن این است",
          "که در بهایِ سخن سیم و زر دریغ مدار"
        ],
        [
          "غبارِ غم بِرَوَد، حال خوش شود حافظ",
          "تو آبِ دیده از این ره‌گذر دریغ مدار"
        ]
      ]
    },
    {
      "id": "section248",
      "title": "غزل شمارهٔ ۲۴۸",
      "couplets": [
        [
          "ای صبا نَکهَتی از کویِ فُلانی به من آر",
          "زار و بیمارِ غَمَم راحتِ جانی به من آر"
        ],
        [
          "قلب بی‌حاصلِ ما را بزن اکسیرِ مراد",
          "یعنی از خاکِ درِ دوست نشانی به من آر"
        ],
        [
          "در کمینگاه نظر با دلِ خویشم جنگ است",
          "ز ابرو و غمزهٔ او تیر و کمانی به من آر"
        ],
        [
          "در غریبی و فِراق و غمِ دل پیر شدم",
          "ساغرِ مِی ز کفِ تازه جوانی به من آر"
        ],
        [
          "منکران را هم از این مِی دو سه ساغر بچشان",
          "وگر ایشان نَستانند روانی به من آر"
        ],
        [
          "ساقیا عشرتِ امروز به فردا مَفِکَن",
          "یا ز دیوانِ قضا خطِّ امانی به من آر"
        ],
        [
          "دلم از دست بِشُد دوش چو حافظ می‌گفت",
          "کای صَبا نَکهَتی از کویِ فلانی به من آر"
        ]
      ]
    },
    {
      "id": "section249",
      "title": "غزل شمارهٔ ۲۴۹",
      "couplets": [
        [
          "ای صبا نَکهَتی از خاکِ رَهِ یار بیار",
          "بِبَر اندوهِ دل و مژدهٔ دل‌دار بیار"
        ],
        [
          "نکته‌ای روح‌فَزا از دهنِ دوست بگو",
          "نامه‌ای خوش خبر از عالَمِ اسرار بیار"
        ],
        [
          "تا مُعَطَّر کُنَم از لطفِ نسیمِ تو مَشام",
          "شَمِّه‌ای از نَفَحاتِ نفسِ یار بیار"
        ],
        [
          "به وفایِ تو که خاکِ رَهِ آن یارِ عزیز",
          "بی‌غباری که پدید آید از اغیار بیار"
        ],
        [
          "گَردی از ره‌گذرِ دوست به کوریِ رقیب",
          "بهرِ آسایش این دیدهٔ خون‌بار بیار"
        ],
        [
          "خامی و ساده‌دلی شیوهٔ جانبازان نیست",
          "خبری از بَرِ آن دل‌بر عیّار بیار"
        ],
        [
          "شُکر آن را که تو در عِشرتی ای مرغِ چمن",
          "به اسیرانِ قفس مژدهٔ گل‌زار بیار"
        ],
        [
          "کامِ جان تلخ شد از صبر که کردم بی‌دوست",
          "عشوه‌ای زان لبِ شیرین شِکربار بیار"
        ],
        [
          "روزگاریست که دل چهرهٔ مقصود ندید",
          "ساقیا آن قدحِ آینه‌کردار بیار"
        ],
        [
          "دلقِ حافظ به چه ارزد؟ به مِی‌اش رنگین کن",
          "وان گَه‌اش مست و خراب از سَرِ بازار بیار"
        ]
      ]
    },
    {
      "id": "section250",
      "title": "غزل شمارهٔ ۲۵۰",
      "couplets": [
        [
          "روی بِنْمای و وجودِ خودم از یاد بِبَر",
          "خَرمنِ سوختگان را همه گو باد بِبَر"
        ],
        [
          "ما چو دادیم دل و دیده به طوفانِ بلا",
          "گو بیا سیلِ غم و خانه ز بنیاد بِبَر"
        ],
        [
          "زلفِ چون عَنبَرِ خامَش که ببوید؟ هیهات",
          "ای دلِ خام‌طمع، این سخن از یاد بِبَر"
        ],
        [
          "سینه گو شعلهٔ آتشکدهٔ فارس بِکُش",
          "دیده گو آبِ رخِ دجلهٔ بغداد بِبَر"
        ],
        [
          "دولتِ پیرِ مُغان باد که باقی سهل است",
          "دیگری گو برو و نامِ من از یاد بِبَر"
        ],
        [
          "سعی نابرده در این راه به جایی نرسی",
          "مزد اگر می‌طلبی طاعتِ استاد بِبَر"
        ],
        [
          "روزِ مرگم نفسی وعدهٔ دیدار بده",
          "وان گَهَم تا به لَحَد فارغ و آزاد بِبَر"
        ],
        [
          "دوش می‌گفت به مژگانِ درازت بِکُشم",
          "یا رب از خاطرش اندیشهٔ بیداد بِبَر"
        ],
        [
          "حافظ اندیشه کن از نازکیِ خاطرِ یار",
          "برو از دَرگَهَش این ناله و فریاد بِبَر"
        ]
      ]
    },
    {
      "id": "section251",
      "title": "غزل شمارهٔ ۲۵۱",
      "couplets": [
        [
          "شبِ وصل است و طی شد نامهٔ هَجر",
          "«سلامٌ فیهِ حَتّی مَطْلَعِ الفَجْر»"
        ],
        [
          "دلا در عاشقی ثابت‌قدم باش",
          "که در این رَه نباشد کار بی‌اجر"
        ],
        [
          "من از رندی نخواهم کرد توبه",
          "و لو آذَیْتَني بِالْهَجرِ و الْحَجر"
        ],
        [
          "برآی ای صبحِ روشن‌دل خدا را",
          "که بس تاریک می‌بینم شبِ هَجر"
        ],
        [
          "دلم رفت و ندیدم رویِ دل‌دار",
          "فَغان از این تَطاول، آه از این زَجر"
        ],
        [
          "وفا خواهی، جفاکَش باش حافظ",
          "فَاِنَّ الرِّبْحَ و الْخُسرانَ فِي التَّجْر"
        ]
      ]
    },
    {
      "id": "section252",
      "title": "غزل شمارهٔ ۲۵۲",
      "couplets": [
        [
          "گر بُوَد عمر، به میخانه رَسَم بارِ دِگَر",
          "بجز از خدمتِ رندان نکنم کارِ دِگَر"
        ],
        [
          "خُرَّم آن روز که با دیدهٔ گریان بِرَوَم",
          "تا زنم آب درِ میکده یک بارِ دگر"
        ],
        [
          "معرفت نیست در این قوم خدا را سَبَبی",
          "تا بَرَم گوهرِ خود را به خریدارِ دگر"
        ],
        [
          "یار اگر رفت و حقِ صحبتِ دیرین نشناخت",
          "حاشَ لِلَّه که رَوَم من ز پِیِ یارِ دگر"
        ],
        [
          "گر مساعد شَوَدَم دایرهٔ چرخِ کبود",
          "هم به دست آورمش باز به پرگارِ دگر"
        ],
        [
          "عافیت می‌طلبد خاطرم ار بگذارند",
          "غمزهٔ شوخَش و آن طرهٔ طَرّارِ دگر"
        ],
        [
          "راز سربستهٔ ما بین که به دستان گفتند",
          "هر زمان با دف و نی بر سرِ بازارِ دگر"
        ],
        [
          "هر دم از درد بنالم که فلک هر ساعت",
          "کُنَدَم قصدِ دلِ ریش به آزارِ دگر"
        ],
        [
          "بازگویم نه در این واقعه حافظ تنهاست",
          "غرقه گشتند در این بادیه بسیارِ دگر"
        ]
      ]
    },
    {
      "id": "section253",
      "title": "غزل شمارهٔ ۲۵۳",
      "couplets": [
        [
          "ای خُرَّم از فروغِ رُخَت لاله زارِ عمر",
          "بازآ که ریخت بی گُلِ رویت بهارِ عمر"
        ],
        [
          "از دیده گر سرشک چو باران چِکَد رواست",
          "کاندر غمت چو برق بِشُد روزگارِ عمر"
        ],
        [
          "این یک دو دَم که مهلتِ دیدار ممکن است",
          "دریاب کارِ ما که نه پیداست کارِ عمر"
        ],
        [
          "تا کی مِی صَبوح و شِکرخوابِ بامداد",
          "هشیار گَرد، هان که گذشت اختیارِ عمر"
        ],
        [
          "دی در گذار بود و نظر سویِ ما نکرد",
          "بیچاره دل که هیچ ندید از گذارِ عمر"
        ],
        [
          "اندیشه از محیطِ فنا نیست هر که را",
          "بر نقطهٔ دهانِ تو باشد مدارِ عمر"
        ],
        [
          "در هر طرف ز خیلِ حوادث کمین‌گهیست",
          "زان رو عِنان‌گسسته دَوانَد سوارِ عمر"
        ],
        [
          "بی عمر زنده‌ام من و این بس عجب مدار",
          "روز فِراق را که نَهَد در شمارِ عمر"
        ],
        [
          "حافظ سخن بگوی که بر صفحهٔ جهان",
          "این نقش مانَد از قَلَمَت یادگارِ عمر"
        ]
      ]
    },
    {
      "id": "section254",
      "title": "غزل شمارهٔ ۲۵۴",
      "couplets": [
        [
          "دیگر ز شاخِ سروِ سَهی بلبلِ صبور",
          "گلبانگ زد که چشمِ بد از رویِ گُل به دور"
        ],
        [
          "ای گُل به شُکرِ آن که تویی پادشاهِ حُسن",
          "با بلبلانِ بی‌دلِ شیدا مَکُن غرور"
        ],
        [
          "از دستِ غیبتِ تو شکایت نمی‌کنم",
          "تا نیست غیبتی نَبُوَد لذّتِ حضور"
        ],
        [
          "گر دیگران به عیش و طَرَب خُرَّمَند و شاد",
          "ما را غمِ نگار بُوَد مایهٔ سُرور"
        ],
        [
          "زاهد اگر به حور و قصور است امیدوار",
          "ما را شرابخانه قصور است و یار حور"
        ],
        [
          "مِی خور به بانگِ چنگ و مخور غصه ور کسی",
          "گوید تو را که باده مخور گو هُوَالْغَفُور"
        ],
        [
          "حافظ شکایت از غمِ هجران چه می‌کنی؟",
          "در هِجر وصل باشد و در ظلمت است نور"
        ]
      ]
    },
    {
      "id": "section255",
      "title": "غزل شمارهٔ ۲۵۵",
      "couplets": [
        [
          "یوسفِ گم گشته بازآید به کنعان، غم مخور",
          "کلبهٔ احزان شَوَد روزی گلستان، غم مخور"
        ],
        [
          "ای دل غمدیده، حالت بِه شود، دل بَد مکن",
          "وین سرِ شوریده باز آید به سامان غم مخور"
        ],
        [
          "گر بهارِ عمر باشد باز بر تختِ چمن",
          "چتر گل در سر کَشی، ای مرغِ خوشخوان غم مخور"
        ],
        [
          "دورِ گردون گر دو روزی بر مرادِ ما نرفت",
          "دائماً یکسان نباشد حالِ دوران غم مخور"
        ],
        [
          "هان مَشو نومید چون واقِف نِه‌ای از سِرِّ غیب",
          "باشد اندر پرده بازی‌هایِ پنهان غم مخور"
        ],
        [
          "ای دل اَر سیلِ فنا بنیادِ هستی بَرکَنَد",
          "چون تو را نوح است کشتیبان، ز طوفان غم مخور"
        ],
        [
          "در بیابان گر به شوقِ کعبه خواهی زد قدم",
          "سرزنش‌ها گر کُنَد خارِ مُغیلان غم مخور"
        ],
        [
          "گرچه منزل بس خطرناک است و مقصد بس بعید",
          "هیچ راهی نیست کآن را نیست پایان، غم مخور"
        ],
        [
          "حال ما در فُرقت جانان و اِبرامِ رقیب",
          "جمله می‌داند خدایِ حالْ‌گردان غم مخور"
        ],
        [
          "حافظا در کُنجِ فقر و خلوتِ شب‌هایِ تار",
          "تا بُوَد وِردَت دعا و درس قرآن غم مخور"
        ]
      ]
    },
    {
      "id": "section256",
      "title": "غزل شمارهٔ ۲۵۶",
      "couplets": [
        [
          "نصیحتی کُنَمَت بشنو و بهانه مَگیر",
          "هر آنچه ناصِحِ مُشْفِق بگویَدَت بپذیر"
        ],
        [
          "ز وصلِ رویِ جوانان تَمَتُّعی بردار",
          "که در کمینگهِ عمر است مَکرِ عالَمِ پیر"
        ],
        [
          "نَعیم هر دو جهان پیش عاشقان بجوی",
          "که این متاعِ قلیل است و آن عَطایِ کثیر"
        ],
        [
          "معاشری خوش و رودی بساز می‌خواهم",
          "که دردِ خویش بگویم به نالهٔ بَم و زیر"
        ],
        [
          "بر آن سَرَم که نَنوشَم مِی و گُنَه نکنم",
          "اگر موافقِ تدبیرِ من شَوَد تقدیر"
        ],
        [
          "چو قسمتِ ازلی بی‌حضورِ ما کردند",
          "گر اندکی نه به وِفقِ رضاست خرده مگیر"
        ],
        [
          "چو لاله در قَدَحم ریز ساقیا مِی و مُشک",
          "که نقشِ خالِ نگارم نمی‌رود ز ضمیر"
        ],
        [
          "بیار ساغرِ دُرِّ خوشاب ای ساقی",
          "حسود گو کَرَمِ آصفی ببین و بمیر"
        ],
        [
          "به عزمِ توبه نهادم قدح ز کف صد بار",
          "ولی کرشمهٔ ساقی نمی‌کُنَد تقصیر"
        ],
        [
          "مِی دوساله و محبوبِ چارده ساله",
          "همین بس است مرا صُحبتِ صَغیر و کَبیر"
        ],
        [
          "دل رمیدهٔ ما را که پیش می‌گیرد؟",
          "خبر دهید به مجنونِ خسته از زنجیر"
        ],
        [
          "حدیثِ توبه در این بزمگه مگو حافظ",
          "که ساقیان کمان ابرویَت زَنَند به تیر"
        ]
      ]
    },
    {
      "id": "section257",
      "title": "غزل شمارهٔ ۲۵۷",
      "couplets": [
        [
          "روی بِنْما و مرا گو که ز جان دل برگیر",
          "پیشِ شمع آتشِ پروانه به جان گو درگیر"
        ],
        [
          "در لبِ تشنهٔ ما بین و مدار آب دریغ",
          "بر سَرِ کُشتهٔ خویش آی و ز خاکَش برگیر"
        ],
        [
          "تَرکِ درویش مگیر ار نَبُوَد سیم و زَرَش",
          "در غَمَت سیمْ شُمار اشک و رُخَش را زر گیر"
        ],
        [
          "چنگ بِنْواز و بساز ار نَبُوَد عود چه باک؟",
          "آتشم عشق و دلم عود و تَنَم مِجمَر گیر"
        ],
        [
          "در سَماع آی و ز سر خرقه برانداز و برقص",
          "ور نه با گوشه رو و خرقهٔ ما در سر گیر"
        ],
        [
          "صوف بَرکَش ز سر و بادهٔ صافی دَرکَش",
          "سیم در باز و به زر سیمبَری در بر گیر"
        ],
        [
          "دوست گو یار شو و هر دو جهان دشمن باش",
          "بخت گو پشت مَکُن، رویِ زمین لشکر گیر"
        ],
        [
          "میل رفتن مَکُن ای دوست دَمی با ما باش",
          "بر لبِ جوی، طرب جوی و به کف ساغر گیر"
        ],
        [
          "رفته گیر از بَرَم و زآتش و آبِ دل و چشم",
          "گونه‌ام زرد و لبم خشک و کنارم تَر گیر"
        ],
        [
          "حافظ آراسته کن بزم و بگو واعظ را",
          "که ببین مجلسم و تَرکِ سَرِ منبر گیر"
        ]
      ]
    },
    {
      "id": "section258",
      "title": "غزل شمارهٔ ۲۵۸",
      "couplets": [
        [
          "هزار شُکر که دیدم به کامِ خویشت باز",
          "ز رویِ صدق و صفا گشته با دلم دَمساز"
        ],
        [
          "رَوَندگانِ طریقت رَهِ بلا سِپَرَند",
          "رفیقِ عشق چه غم دارد از نَشیب و فراز"
        ],
        [
          "غمِ حبیب نهان بِه ز گفت و گوی رقیب",
          "که نیست سینهٔ اربابِ کینه‌، محرمِ راز"
        ],
        [
          "اگر چه حُسنِ تو از عشقِ غیر مُستَغنی‌ست",
          "من آن نیَم که از این عشق‌بازی آیم باز"
        ],
        [
          "چه گویَمَت که ز سوزِ درون چه می‌بینم",
          "ز اشک پُرس حکایت که من نیَم غَمّاز"
        ],
        [
          "چه فتنه بود که مَشّاطِهٔ قضا انگیخت",
          "که کرد نرگسِ مستش سیَه به سرمهٔ ناز"
        ],
        [
          "بدین سپاس که مجلس مُنَوَّر است به دوست",
          "گَرَت چو شمع جفایی رِسَد بسوز و بساز"
        ],
        [
          "غَرَض کِرشمهٔ حُسن است ور نه حاجت نیست",
          "جمالِ دولتِ محمود را به زلفِ ایاز"
        ],
        [
          "غزل سُرایی ناهید صرفه‌ای نَبَرَد",
          "در آن مَقام که حافظ برآورد آواز"
        ]
      ]
    },
    {
      "id": "section259",
      "title": "غزل شمارهٔ ۲۵۹",
      "couplets": [
        [
          "منم که دیده به دیدارِ دوست کردم باز",
          "چه شُکر گویَمَت ای کارسازِ بنده نواز"
        ],
        [
          "نیازمندِ بلا گو رخ از غبار مَشوی",
          "که کیمیایِ مراد است، خاکِ کویِ نیاز"
        ],
        [
          "ز مشکلاتِ طریقت عِنان مَتاب ای دل",
          "که مردِ راه نَیَندیشَد از نَشیب و فَراز"
        ],
        [
          "طهارت ار نه به خونِ جگر کُنَد عاشق",
          "به قولِ مُفتیِ عشقش درست نیست نماز"
        ],
        [
          "در این مُقامِ مجازی به جز پیاله مگیر",
          "در این سراچهٔ بازیچه، غیرِ عشق مَباز"
        ],
        [
          "به نیمْ بوسه دعایی بخر ز اهلِ دلی",
          "که کِیدِ دشمنت از جان و جسم دارد باز"
        ],
        [
          "فِکَنْد زمزمهٔ عشق در حجاز و عراق",
          "نوایِ بانگِ غزلهایِ حافظ از شیراز"
        ]
      ]
    },
    {
      "id": "section260",
      "title": "غزل شمارهٔ ۲۶۰",
      "couplets": [
        [
          "ای سروِ نازِ حُسن که خوش می‌روی به ناز",
          "عُشّاق را به نازِ تو هر لحظه صد نیاز"
        ],
        [
          "فرخنده باد طلعتِ خوبت که در ازل",
          "بُبْریده‌اند بر قدِ سَرْوَت قبایِ ناز"
        ],
        [
          "آن را که بویِ عَنبر زلفِ تو آرزوست",
          "چون عود گو بر آتشِ سودا بسوز و ساز"
        ],
        [
          "پروانه را ز شمع بُوَد سوزِ دل، ولی",
          "بی شمعِ عارضِ تو دلم را بُوَد گداز"
        ],
        [
          "صوفی که بی تو توبه ز مِی کرده بود، دوش",
          "بِشْکَست عهد، چون درِ میخانه دید باز"
        ],
        [
          "از طعنهٔ رقیب نگردد عیارِ من",
          "چون زر اگر برَند مرا درِ دهانِ گاز"
        ],
        [
          "دل کز طوافِ کعبهٔ کویت وقوف یافت",
          "از شوقِ آن حریم ندارد سرِ حجاز"
        ],
        [
          "هر دَم به خونِ دیده چه حاجت وضو؟ چو نیست",
          "بی طاقِ ابروی تو نمازِ مرا جواز"
        ],
        [
          "چون باده باز بر سرِ خُم رفت کف زنان",
          "حافظ که دوش از لبِ ساقی شَنید راز"
        ]
      ]
    },
    {
      "id": "section261",
      "title": "غزل شمارهٔ ۲۶۱",
      "couplets": [
        [
          "درآ که در دلِ خسته توان درآید باز",
          "بیا که در تنِ مُرده رَوان درآید باز"
        ],
        [
          "بیا که فُرقَتِ تو چشمِ من چُنان در بست",
          "که فتحِ بابِ وصالت مگر گشاید باز"
        ],
        [
          "غمی که چون سپهِ زنگ، مُلکِ دل بگرفت",
          "ز خیلِ شادیِ رومِ رُخَت زُدایَد باز"
        ],
        [
          "به پیشِ آینهٔ دل هر آن چه می‌دارم",
          "بجز خیالِ جمالت نمی‌نماید باز"
        ],
        [
          "بدان مَثَل که شب آبستن است روز از تو",
          "ستاره می‌شِمُرَم تا که شب چه زاید باز"
        ],
        [
          "بیا که بلبلِ مطبوعِ خاطرِ حافظ",
          "به بویِ گُلبُنِ وصلِ تو می‌سُراید باز"
        ]
      ]
    },
    {
      "id": "section262",
      "title": "غزل شمارهٔ ۲۶۲",
      "couplets": [
        [
          "حالِ خونین دلان که گوید باز؟",
          "وز فلک خونِ خُم که جوید باز؟"
        ],
        [
          "شرمش از چشمِ مِی پرستان باد",
          "نرگسِ مست اگر بروید باز"
        ],
        [
          "جز فَلاطونِ خُم نشینِ شراب",
          "سِرِّ حکمت به ما که گوید باز؟"
        ],
        [
          "هر که چون لاله کاسه گَردان شد",
          "زین جفا رُخ به خون بشوید باز"
        ],
        [
          "نَگُشایَد دلم چو غنچه اگر",
          "ساغری از لبش نبوید باز"
        ],
        [
          "بس که در پرده چنگ گفت سخن",
          "بِبُرَش موی تا نَمویَد باز"
        ],
        [
          "گِردِ بیتُ الحَرامِ خُم حافظ",
          "گر نمیرد به سَر بپوید باز"
        ]
      ]
    },
    {
      "id": "section263",
      "title": "غزل شمارهٔ ۲۶۳",
      "couplets": [
        [
          "بیا و کَشتیِ ما در شَطِ شراب انداز",
          "خروش و وِلوِله در جانِ شیخ و شاب انداز"
        ],
        [
          "مرا به کَشتیِ باده درافکن ای ساقی",
          "که گفته‌اند نِکویی کن و در آب انداز"
        ],
        [
          "ز کویِ میکده برگشته‌ام ز راهِ خَطا",
          "مرا دِگَر ز کَرَم با رَهِ صواب انداز"
        ],
        [
          "بیار زان مِی گلرنگِ مشک بو جامی",
          "شرارِ رَشک و حسد در دلِ گلاب انداز"
        ],
        [
          "اگر چه مست و خرابم، تو نیز لطفی کن",
          "نظر بر این دلِ سرگشتهٔ خراب انداز"
        ],
        [
          "به نیمْ شب اَگَرَت آفتاب می‌باید",
          "ز رویِ دخترِ گُلْچِهرِ رَز نقاب انداز"
        ],
        [
          "مَهِل که روزِ وفاتم به خاک بسپارند",
          "مرا به میکده بَر، در خُمِ شراب انداز"
        ],
        [
          "ز جورِ چرخ چو حافظ به جان رسید دلت",
          "به سویِ دیو مِحَن ناوَکِ شهاب انداز"
        ]
      ]
    },
    {
      "id": "section264",
      "title": "غزل شمارهٔ ۲۶۴",
      "couplets": [
        [
          "خیز و در کاسهٔ زر آبِ طَرَبناک انداز",
          "پیشتر زان که شَوَد کاسهٔ سَر خاک‌ انداز"
        ],
        [
          "عاقبت منزلِ ما وادیِ خاموشان است",
          "حالیا غُلغُله در گنبدِ افلاک انداز"
        ],
        [
          "چشمِ آلوده‌نظر، از رخِ جانان دور است",
          "بر رخِ او نظر از آینهٔ پاک انداز"
        ],
        [
          "به سرِ سبزِ تو ای سرو که گر خاک شَوَم",
          "ناز از سَر بِنِه و سایه بر این خاک انداز"
        ],
        [
          "دلِ ما را که ز مارِ سرِ زلفِ تو بِخَست",
          "از لبِ خود به شفاخانهٔ تریاک انداز"
        ],
        [
          "مُلکِ این مزرعه دانی که ثباتی ندهد",
          "آتشی از جگرِ جام، در املاک انداز"
        ],
        [
          "غسل در اشک زدم کَاهلِ طریقت گویند",
          "پاک شو اول و پس دیده بر آن پاک انداز"
        ],
        [
          "یا رب آن زاهدِ خودبین که به جز عیب ندید",
          "دودِ آهیش در آیینهٔ اِدراک انداز"
        ],
        [
          "چون گُل از نَکهَتِ او جامه قبا کن حافظ",
          "وین قبا در رَهِ آن قامتِ چالاک انداز"
        ]
      ]
    },
    {
      "id": "section265",
      "title": "غزل شمارهٔ ۲۶۵",
      "couplets": [
        [
          "برنیامد از تمنّایِ لَبَت کامم هنوز",
          "بر امید جامِ لعلت دُردی‌آشامم هنوز"
        ],
        [
          "روز اول رفت دینم در سرِ زلفین تو",
          "تا چه خواهد شد در این سودا سرانجامم هنوز"
        ],
        [
          "ساقیا یک جرعه‌ای زان آبِ آتش‌گون که من",
          "در میانِ پُختگانِ عشقِ او خامم هنوز"
        ],
        [
          "از خطا گفتم شبی زلفِ تو را مُشکِ خُتَن",
          "می‌زند هر لحظه تیغی مو بر اندامم هنوز"
        ],
        [
          "پرتوِ رویِ تو تا در خلوتم دید آفتاب",
          "می‌رود چون سایه هر دَم، بر در و بامم هنوز"
        ],
        [
          "نام من رفته‌ست روزی بر لبِ جانان به سَهو",
          "اهلِ دل را بویِ جان می‌آید از نامم هنوز"
        ],
        [
          "در ازل داده‌ست ما را ساقیِ لعلِ لبت",
          "جرعهٔ جامی که من مَدهوشِ آن جامم هنوز"
        ],
        [
          "ای که گفتی جان بده تا باشَدَت آرامِ جان",
          "جان به غم‌هایش سپردم، نیست آرامم هنوز"
        ],
        [
          "در قلم آورد حافظ قصهٔ لَعلِ لَبَش",
          "آب حیوان می‌رود هر دَم ز اقلامم هنوز"
        ]
      ]
    },
    {
      "id": "section266",
      "title": "غزل شمارهٔ ۲۶۶",
      "couplets": [
        [
          "دلم رمیدهٔ لولی‌وَشیست شورانگیز",
          "دروغ‌وَعده و قَتّال‌وَضع و رنگ‌آمیز"
        ],
        [
          "فدایِ پیرهنِ چاکِ ماهرویان باد",
          "هزار جامهٔ تقوی و خرقهٔ پرهیز"
        ],
        [
          "خیالِ خالِ تو با خود به خاک خواهم برد",
          "که تا ز خالِ تو خاکم شود عَبیرآمیز"
        ],
        [
          "فرشته عشق نداند که چیست، ای ساقی",
          "بِخواه جام و گلابی به خاکِ آدم ریز"
        ],
        [
          "پیاله بر کفنم بند، تا سحرگهِ حَشر",
          "به مِی ز دل بِبَرَم هولِ روزِ رستاخیز"
        ],
        [
          "فقیر و خسته به درگاهت آمدم رحمی",
          "که جز وِلایِ تواَم نیستْ هیچْ دست آویز"
        ],
        [
          "بیا که هاتفِ میخانه دوش با من گفت",
          "که در مَقامِ رضا باش و از قَضا مَگریز"
        ],
        [
          "میانِ عاشق و معشوق هیچ حائل نیست",
          "تو خود حجابِ خودی حافظ از میان برخیز"
        ]
      ]
    },
    {
      "id": "section267",
      "title": "غزل شمارهٔ ۲۶۷",
      "couplets": [
        [
          "ای صبا گر بُگذری بر ساحلِ رودِ اَرَس",
          "بوسه زن بر خاکِ آن وادی و مُشکین کُن نَفَس"
        ],
        [
          "منزلِ سَلمی که بادَش هر دَم از ما صد سلام",
          "پُر صدایِ ساربانان بینی و بانگِ جرس"
        ],
        [
          "مَحمِلِ جانان ببوس، آن‌گه به زاری عَرضه دار",
          "کز فِراقت سوختم ای مهربان فریاد رس"
        ],
        [
          "من که قولِ ناصحان را خواندَمی قولِ رَباب",
          "گوش‌مالی دیدم از هجران که اینم پند بس"
        ],
        [
          "عشرتِ شب‌گیر کن، مِی نوش کاندر راهِ عشق",
          "شَب‌رُوان را آشنایی‌هاست با میرِ عَسَس"
        ],
        [
          "عشق‌بازی کارِ بازی نیست ای دل! سر بِباز",
          "زان که گویِ عشق نَتْوان زد به چوگانِ هوس"
        ],
        [
          "دل به رَغبت می‌سپارد جان به چشمِ مستِ یار",
          "گر چه هشیاران ندادند اختیارِ خود به کس"
        ],
        [
          "طوطیان در شِکَّرِستان کامرانی می‌کنند",
          "و از تَحَسُّر دست بر سر می‌زند مسکین مگس"
        ],
        [
          "نامِ حافظ گر برآید بر زبانِ کِلکِ دوست",
          "از جنابِ حضرتِ شاهم بس است این مُلتَمَس"
        ]
      ]
    },
    {
      "id": "section268",
      "title": "غزل شمارهٔ ۲۶۸",
      "couplets": [
        [
          "گُلعِذاری ز گلستانِ جهان ما را بس",
          "زین چمن سایهٔ آن سروِ روان ما را بس"
        ],
        [
          "من و همصحبتیِ اهلِ ریا دورَم باد",
          "از گرانانِ جهان، رَطلِ گران ما را بس"
        ],
        [
          "قصرِ فردوس به پاداشِ عمل می‌بخشند",
          "ما که رندیم و گدا، دیرِ مُغان ما را بس"
        ],
        [
          "بنشین بر لبِ جوی و گذرِ عمر ببین",
          "کاین اشارت ز جهانِ گذران، ما را بس"
        ],
        [
          "نقدِ بازارِ جهان بِنگر و آزارِ جهان",
          "گر شما را نه بس این سود و زیان ما را بس"
        ],
        [
          "یار با ماست، چه حاجت که زیادت طلبیم؟",
          "دولتِ صحبتِ آن مونسِ جان ما را بس"
        ],
        [
          "از درِ خویش خدا را به بهشتم مَفرست",
          "که سرِ کویِ تو از کون و مکان ما را بس"
        ],
        [
          "حافظ از مَشْرَبِ قسمت گِلِه ناانصافیست",
          "طبعِ چون آب و غزل‌هایِ روان ما را بس"
        ]
      ]
    },
    {
      "id": "section269",
      "title": "غزل شمارهٔ ۲۶۹",
      "couplets": [
        [
          "دلا، رَفیقِ سفر بختِ نیکخواهت بس",
          "نسیمِ روضهٔ شیراز، پیکِ راهت بس"
        ],
        [
          "دگر ز منزلِ جانان سفر مَکُن درویش",
          "که سِیرِ معنوی و کُنجِ خانقاهت بس"
        ],
        [
          "وگر کمین بِگُشایَد غمی ز گوشهٔ دل",
          "حریمِ درگهِ پیرِ مغان، پناهت بس"
        ],
        [
          "به صَدرِ مِصْطَبه بنشین و ساغرِ مِی‌ نوش",
          "که این قَدَر ز جهان، کسبِ مال و جاهَت بس"
        ],
        [
          "زیادتی مَطَلَب، کار بر خود آسان کن",
          "صُراحیِ مِیِ لعل و بُتی چو ماهَت بس"
        ],
        [
          "فلک به مَردمِ نادان دهد زِمامِ مراد",
          "تو اهل فضلی و دانش، همین گناهت بس"
        ],
        [
          "هوایِ مسکن مألوف و عهدِ یارِ قدیم",
          "ز رهروانِ سفرکرده، عذرخواهت بس"
        ],
        [
          "به مِنَّتِ دگران خو مَکُن که در دو جهان",
          "رضایِ ایزد و اِنعامِ پادشاهت بس"
        ],
        [
          "به هیچ وِردِ دگر نیست حاجت ای حافظ",
          "دعایِ نیمْ‌شب و درسِ صبحگاهت بس"
        ]
      ]
    },
    {
      "id": "section270",
      "title": "غزل شمارهٔ ۲۷۰",
      "couplets": [
        [
          "دردِ عشقی کشیده‌ام که مَپُرس",
          "زهرِ هجری چشیده‌ام که مَپُرس"
        ],
        [
          "گشته‌ام در جهان و آخرِ کار",
          "دلبری برگزیده‌ام که مپرس"
        ],
        [
          "آن چنان در هوایِ خاکِ دَرَش",
          "می‌رود آبِ دیده‌ام که مپرس"
        ],
        [
          "من به گوشِ خود از دهانش دوش",
          "سخنانی شنیده‌ام که مپرس"
        ],
        [
          "سویِ من لب چه می‌گَزی که مگوی",
          "لبِ لعلی گَزیده‌ام که مپرس"
        ],
        [
          "بی تو در کلبهٔ گداییِ خویش",
          "رنج‌هایی کشیده‌ام که مپرس"
        ],
        [
          "همچو حافظ غریب در رَهِ عشق",
          "به مَقامی رسیده‌ام که مپرس"
        ]
      ]
    },
    {
      "id": "section271",
      "title": "غزل شمارهٔ ۲۷۱",
      "couplets": [
        [
          "دارم از زلفِ سیاهش گِلِه چندان که مَپُرس",
          "که چُنان ز او شده‌ام بی سر و سامان که مَپُرس"
        ],
        [
          "کَس به امّیدِ وفا ترکِ دل و دین مَکُناد",
          "که چُنانم من از این کرده پشیمان که مپرس"
        ],
        [
          "به یکی جرعه که آزارِ کَسَش در پِی نیست",
          "زحمتی می‌کشم از مردمِ نادان که مپرس"
        ],
        [
          "زاهد از ما به سلامت بگذر کـ‌این مِیِ لعل",
          "دل و دین می‌برد از دست بدان سان که مپرس"
        ],
        [
          "گفت‌وگوهاست در این راه که جان بُگْدازد",
          "هر کسی عربده‌ای این که مبین آن که مپرس"
        ],
        [
          "پارسایی و سلامت هَوَسم بود، ولی",
          "شیوه‌ای می‌کند آن نرگسِ فَتّان که مپرس"
        ],
        [
          "گفتم از گویِ فلک صورتِ حالی پرسم",
          "گفت آن می‌کشم اندر خمِ چوگان که مپرس"
        ],
        [
          "گفتمش زلف به خونِ که شکستی؟ گفتا",
          "حافظ این قصه دراز است به قرآن که مپرس"
        ]
      ]
    },
    {
      "id": "section272",
      "title": "غزل شمارهٔ ۲۷۲",
      "couplets": [
        [
          "باز آی و دلِ تنگِ مرا مونس جان باش",
          "وین سوخته را مَحرَمِ اسرارِ نهان باش"
        ],
        [
          "زان باده که در میکدهٔ عشق فروشند",
          "ما را دو سه ساغر بده و گو رمضان باش"
        ],
        [
          "در خرقه چو آتش زدی ای عارفِ سالِک",
          "جهدی کن و سرحلقهٔ رندانِ جهان باش"
        ],
        [
          "دلدار که گفتا به تواَم دل نگران است",
          "گو می‌رسم اینک به سلامت، نگران باش"
        ],
        [
          "خون شد دلم از حسرتِ آن لعلِ روان بخش",
          "ای دُرجِ محبت به همان مُهر و نشان باش"
        ],
        [
          "تا بر دلش از غصه غباری نَنِشیند",
          "ای سیلِ سرشک از عقبِ نامه روان باش"
        ],
        [
          "حافظ که هوس می‌کندش جامِ جهان بین",
          "گو در نظرِ آصفِ جمشید مکان باش"
        ]
      ]
    },
    {
      "id": "section273",
      "title": "غزل شمارهٔ ۲۷۳",
      "couplets": [
        [
          "اگر رفیقِ شفیقی، درست پیمان باش",
          "حریفِ خانه و گرمابه و گلستان باش"
        ],
        [
          "شِکَنجِ زلفِ پریشان به دستِ باد مده",
          "مگو که خاطرِ عُشّاق، گو پریشان باش"
        ],
        [
          "گَرَت هواست که با خِضْر هم‌نشین باشی",
          "نهان ز چشمِ سِکَندَر چو آبِ حیوان باش"
        ],
        [
          "زبورِ عشق نوازی نه کارِ هر مرغی است",
          "بیا و نوگُلِ این بلبلِ غزل‌خوان باش"
        ],
        [
          "طریقِ خدمت و آیینِ بندگی کردن",
          "خدای را که رها کن، به ما و سلطان باش"
        ],
        [
          "دگر به صیدِ حرم تیغ برمکش، زنهار",
          "وز آن که با دلِ ما کرده‌ای پشیمان باش"
        ],
        [
          "تو شمعِ انجمنی، یک‌زبان و یک‌دل شو",
          "خیال و کوشش پروانه بین و خندان باش"
        ],
        [
          "کمالِ دل‌بری و حُسن در نظربازی است",
          "به شیوهٔ نظر، از نادرانِ دوران باش"
        ],
        [
          "خموش حافظ و از جورِ یار ناله مکن",
          "تو را که گفت که در رویِ خوب، حیران باش؟"
        ]
      ]
    },
    {
      "id": "section274",
      "title": "غزل شمارهٔ ۲۷۴",
      "couplets": [
        [
          "به دورِ لاله قدح گیر و بی‌ریا می‌باش",
          "به بویِ گُل نفسی همدمِ صبا می‌باش"
        ],
        [
          "نگویمت که همه ساله مِی پرستی کن",
          "سه ماه مِی خور و نُه ماه پارسا می‌باش"
        ],
        [
          "چو پیرِ سالِک عشقت به مِی حواله کند",
          "بنوش و منتظرِ رحمتِ خدا می‌باش"
        ],
        [
          "گَرَت هواست که چُون جَم به سِرِّ غیب رسی",
          "بیا و همدمِ جامِ جهان‌نما می‌باش"
        ],
        [
          "چو غنچه گر چه فروبستگی‌ست کارِ جهان",
          "تو همچو بادِ بهاری گره‌گشا می‌باش"
        ],
        [
          "وفا مجوی ز کس ور سخن نمی‌شنوی",
          "به هرزه طالبِ سیمرغ و کیمیا می‌باش"
        ],
        [
          "مریدِ طاعتِ بیگانگان مشو حافظ",
          "ولی معاشرِ رندانِ پارسا می‌باش"
        ]
      ]
    },
    {
      "id": "section275",
      "title": "غزل شمارهٔ ۲۷۵",
      "couplets": [
        [
          "صوفی گُلی بچین و مُرَقَّع به خار بخش",
          "وین زهدِ خشک را به مِی خوشگوار بخش"
        ],
        [
          "طامات و شَطح در رَهِ آهنگِ چنگ نِه",
          "تسبیح و طَیلَسان به مِی و مِیگُسار بخش"
        ],
        [
          "زُهدِ گران که شاهد و ساقی نمی‌خرند",
          "در حلقهٔ چمن به نسیمِ بهار بخش"
        ],
        [
          "راهم شراب لعل زد ای میرِ عاشقان",
          "خونِ مرا به چاهِ زَنَخدانِ یار بخش"
        ],
        [
          "یا رب به وقتِ گُل، گُنَهِ بنده عفو کن",
          "وین ماجرا به سروِ لبِ جویبار بخش"
        ],
        [
          "ای آن که رَه به مشربِ مقصود بُرده‌ای",
          "زین بحر، قطره‌ای به منِ خاکسار بخش"
        ],
        [
          "شکرانه را که چشم تو رویِ بتان ندید",
          "ما را به عفو و لطفِ خداوندگار بخش"
        ],
        [
          "ساقی چو شاه نوش کند بادهٔ صَبوح",
          "گو جامِ زر به حافظِ شب زنده دار بخش"
        ]
      ]
    },
    {
      "id": "section276",
      "title": "غزل شمارهٔ ۲۷۶",
      "couplets": [
        [
          "باغبان گر پنج‌روزی صحبتِ گل بایدش",
          "بر جفایِ خارِ هجران صبرِ بلبل بایدش"
        ],
        [
          "ای دل اندر بندِ زلفش از پریشانی مَنال",
          "مرغِ زیرک چون به دام افتد تحمل بایدش"
        ],
        [
          "رندِ عالم‌سوز را با مصلحت‌بینی چه‌کار",
          "کار مُلک است آن که تدبیر و تأمل بایدش"
        ],
        [
          "تکیه بر تقوی و دانش در طریقت کافری‌ست",
          "راهرو گر صد هنر دارد توکل بایدش"
        ],
        [
          "با چُنین زلف و رُخَش بادا نظربازی حرام",
          "هر که روی یاسمین و جَعدِ سنبل بایدش"
        ],
        [
          "نازها زان نرگسِ مستانه‌اش باید کشید",
          "این دلِ شوریده تا آن جَعد و کاکُل بایدش"
        ],
        [
          "ساقیا در گردشِ ساغر تعلل تا به چند",
          "دور چون با عاشقان افتد تَسَلسُل بایدش"
        ],
        [
          "کیست حافظ تا ننوشد باده بی‌آوازِ رود",
          "عاشقِ مسکین چرا چندین تجمل بایدش"
        ]
      ]
    },
    {
      "id": "section277",
      "title": "غزل شمارهٔ ۲۷۷",
      "couplets": [
        [
          "فکرِ بلبل همه آن است که گُل شد یارش",
          "گُل در اندیشه که چُون عشوه کُنَد در کارش"
        ],
        [
          "دلربایی همه آن نیست که عاشق بِکُشَند",
          "خواجه آن است که باشد غَمِ خدمتکارش"
        ],
        [
          "جایِ آن است که خون موج زَنَد در دلِ لعل",
          "زین تَغابُن که خَزَف می‌شکند بازارش"
        ],
        [
          "بلبل از فیضِ گل آموخت سخن، ور نه نبود",
          "این همه قول و غزل تعبیه در منقارش"
        ],
        [
          "ای که در کوچهٔ معشوقهٔ ما می‌گُذَری",
          "بر حذر باش، که سر می‌شکند دیوارش"
        ],
        [
          "آن سفرکرده که صد قافله دل همرهِ اوست",
          "هر کجا هست خدایا به سلامت دارش"
        ],
        [
          "صحبت عافیتت گرچه خوش افتاد ای دل",
          "جانبِ عشق عزیز است، فرومگذارش"
        ],
        [
          "صوفیِ سرخوش از این دست که کج کرد کلاه",
          "به دو جامِ دگر آشفته شود دستارش"
        ],
        [
          "دلِ حافظ که به دیدارِ تو خوگر شده بود",
          "نازپروردِ وصال است، مجو آزارش"
        ]
      ]
    },
    {
      "id": "section278",
      "title": "غزل شمارهٔ ۲۷۸",
      "couplets": [
        [
          "شرابِ تلخ می‌خواهم که مردافکن بُوَد زورش",
          "که تا یک دَم بیاسایم ز دنیا و شر و شورش"
        ],
        [
          "سِماطِ دَهرِ دون‌پرور ندارد شهدِ آسایش",
          "مَذاقِ حرص و آز ای دل، بشو از تلخ و از شورَش"
        ],
        [
          "بیاور مِی که نَتْوان شد ز مکرِ آسمان ایمن",
          "به لَعبِ زهرهٔ چنگیّ و مرّیخِ سلحشورش"
        ],
        [
          "کمندِ صیدِ بهرامی بیفکن، جامِ جم بردار",
          "که من پیمودم این صحرا، نه بهرام است و نه گورش"
        ],
        [
          "بیا تا در مِی صافیت رازِ دَهر بِنْمایم",
          "به شرطِ آن که نَنْمایی به کج‌طبعانِ دل‌کورش"
        ],
        [
          "نظر کردن به درویشان مُنافیِّ بزرگی نیست",
          "سلیمان با چُنان حشمت، نظرها بود با مورش"
        ],
        [
          "کمانِ ابرویِ جانان نمی‌پیچد سر از حافظ",
          "ولیکن خنده می‌آید، بدین بازویِ بی‌زورش"
        ]
      ]
    },
    {
      "id": "section279",
      "title": "غزل شمارهٔ ۲۷۹",
      "couplets": [
        [
          "خوشا شیراز و وضعِ بی‌مثالش",
          "خداوندا نگه دار از زَوالش"
        ],
        [
          "ز رکن آباد ما صد لوحش الله",
          "که عمرِ خضر می‌بخشد زلالش"
        ],
        [
          "میانِ جعفرآباد و مُصَلّا",
          "عبیرآمیز می‌آید شِمالش"
        ],
        [
          "به شیراز آی و فیضِ روحِ قدسی",
          "بجوی از مردمِ صاحب کمالش"
        ],
        [
          "که نامِ قند مصری برد آنجا؟",
          "که شیرینان ندادند اِنفِعالش"
        ],
        [
          "صبا زان لولیِ شنگولِ سرمست",
          "چه داری آگهی؟ چون است حالش؟"
        ],
        [
          "گر آن شیرین پسر خونم بریزد",
          "دلا چون شیرِ مادر کن حلالش"
        ],
        [
          "مکن از خواب بیدارم خدا را",
          "که دارم خلوتی خوش با خیالش"
        ],
        [
          "چرا حافظ چو می‌ترسیدی از هجر",
          "نکردی شُکرِ ایامِ وصالش؟"
        ]
      ]
    },
    {
      "id": "section280",
      "title": "غزل شمارهٔ ۲۸۰",
      "couplets": [
        [
          "چو برشکست صبا زلفِ عنبرافشانش",
          "به هر شکسته که پیوست تازه شد جانش"
        ],
        [
          "کجاست همنفسی؟ تا به شرح عرضه دَهَم",
          "که دل چه می‌کشد از روزگارِ هجرانش"
        ],
        [
          "زمانه از ورقِ گُل مثالِ رویِ تو بست",
          "ولی ز شرمِ تو در غنچه کرد پنهانش"
        ],
        [
          "تو خفته‌ای و نشد عشق را کرانه پدید",
          "تبارک الله از این رَه که نیست پایانش"
        ],
        [
          "جمالِ کعبه مگر عذرِ رهروان خواهد",
          "که جانِ زنده دلان سوخت در بیابانش"
        ],
        [
          "بدین شکستهٔ بیتُ الحَزَن که می‌آرد؟",
          "نشان یوسفِ دل از چَهِ زَنَخدانَش"
        ],
        [
          "بگیرم آن سرِ زلف و به دستِ خواجه دهم",
          "که سوخت حافظِ بی‌دل ز مکر و دستانش"
        ]
      ]
    },
    {
      "id": "section281",
      "title": "غزل شمارهٔ ۲۸۱",
      "couplets": [
        [
          "یا رب این نوگُلِ خندان که سپردی به مَنَش",
          "می‌سپارم به تو از چشمِ حسودِ چَمَنَش"
        ],
        [
          "گرچه از کویِ وفا گشت به صد مرحله دور",
          "دور باد آفتِ دورِ فلک از جان و تَنَش"
        ],
        [
          "گر به سرمنزل سلمی رَسی ای بادِ صبا",
          "چشم دارم که سلامی برسانی ز مَنَش"
        ],
        [
          "به ادب نافه گشایی کن از آن زلفِ سیاه",
          "جای دل‌های عزیز است به هم بر مَزَنَش"
        ],
        [
          "گو دلم حقِّ وفا با خط و خالت دارد",
          "محترم دار در آن طُرِّهٔ عَنبرشِکَنَش"
        ],
        [
          "در مقامی که به یادِ لبِ او مِی نوشند",
          "سِفله آن مست، که باشد خبر از خویشتنش"
        ],
        [
          "عِرض و مال از درِ میخانه نشاید اندوخت",
          "هر که این آب خورَد رَخْت به دریا فِکَنَش"
        ],
        [
          "هر که ترسد ز ملال اندُهِ عشقش نه حلال",
          "سَرِ ما و قدمش یا لبِ ما و دهنش"
        ],
        [
          "شعرِ حافظ همه بیتُ الْغَزَلِ معرفت است",
          "آفرین بر نَفَسِ دلکَش و لطفِ سخنش"
        ]
      ]
    },
    {
      "id": "section282",
      "title": "غزل شمارهٔ ۲۸۲",
      "couplets": [
        [
          "بِبُرد از من قرار و طاقت و هوش",
          "بتِ سنگین دلِ سیمین بناگوش"
        ],
        [
          "نگاری چابکی شِنگی کُلَه دار",
          "ظریفی مَه وشی تُرکی قباپوش"
        ],
        [
          "ز تابِ آتشِ سودایِ عشقش",
          "به سانِ دیگ دایم می‌زنم جوش"
        ],
        [
          "چو پیراهن شوَم آسوده خاطر",
          "گَرَش همچون قبا گیرم در آغوش"
        ],
        [
          "اگر پوسیده گردد استخوانم",
          "نگردد مِهرت از جانم فراموش"
        ],
        [
          "دل و دینم دل و دینم بِبُرده‌ست",
          "بَر و دوشش بَر و دوشش بَر و دوش"
        ],
        [
          "دوایِ تو دوایِ توست حافظ",
          "لبِ نوشش لبِ نوشش لبِ نوش"
        ]
      ]
    },
    {
      "id": "section283",
      "title": "غزل شمارهٔ ۲۸۳",
      "couplets": [
        [
          "سحر ز هاتفِ غیبم رسید مژده به گوش",
          "که دورِ شاه‌شجاع است، مِی دلیر بنوش"
        ],
        [
          "شد آن که اهلِ نظر بر کناره می‌رفتند",
          "هزار گونه سخن در دهان و لب خاموش"
        ],
        [
          "به صوتِ چنگ بگوییم آن حکایت‌ها",
          "که از نهفتنِ آن دیگِ سینه می‌زد جوش"
        ],
        [
          "شرابِ خانگیِ ترسِ محتسب‌خورده",
          "به رویِ یار بنوشیم و بانگِ نوشانوش"
        ],
        [
          "ز کویِ میکده دوشش به دوش می‌بُردند",
          "امامِ شهر که سجاده می‌کشید به دوش"
        ],
        [
          "دلا! دلالتِ خیرت کنم به راهِ نجات",
          "مکن به فسق مباهات و زهد هم مَفُروش"
        ],
        [
          "محلِ نورِ تَجَلّی‌ست رایِ انور شاه",
          "چو قربِ او طلبی در صفایِ نیّت کوش"
        ],
        [
          "به جز ثنایِ جلالش مساز وِردِ ضمیر",
          "که هست گوشِ دلش محرمِ پیامِ سروش"
        ],
        [
          "رموزِ مصلحتِ مُلک خسروان دانند",
          "گدایِ گوشه‌نشینی تو حافظا مَخروش"
        ]
      ]
    },
    {
      "id": "section284",
      "title": "غزل شمارهٔ ۲۸۴",
      "couplets": [
        [
          "هاتفی از گوشهٔ میخانه دوش",
          "گفت ببخشند گنه، مِی بنوش"
        ],
        [
          "لطفِ الهی بِکُنَد کارِ خویش",
          "مژدهٔ رحمت برساند سروش"
        ],
        [
          "این خِرَدِ خام به میخانه بَر",
          "تا مِیِ لعل آوَرَدَش خون به جوش"
        ],
        [
          "گرچه وصالش نه به کوشش دهند",
          "هر قَدَر ای دل که توانی بکوش"
        ],
        [
          "لطفِ خدا بیشتر از جرمِ ماست",
          "نکتهٔ سربسته چه دانی؟ خموش"
        ],
        [
          "گوشِ من و حلقهٔ گیسویِ یار",
          "رویِ من و خاکِ درِ مِی فروش"
        ],
        [
          "رندیِ حافظ نه گناهیست صَعب",
          "با کَرَمِ پادشه عیب پوش"
        ],
        [
          "داورِ دین، شاه شجاع، آن که کرد",
          "روحِ قدس حلقهٔ امرش به گوش"
        ],
        [
          "ای مَلِکُ العَرش مرادش بده",
          "و از خطرِ چشمِ بَدَش دار گوش"
        ]
      ]
    },
    {
      "id": "section285",
      "title": "غزل شمارهٔ ۲۸۵",
      "couplets": [
        [
          "در عهدِ پادشاهِ خطابخشِ جُرم پوش",
          "حافظ قَرابه کَش شد و مفتی پیاله نوش"
        ],
        [
          "صوفی ز کُنجِ صومعه با پایِ خُم نشست",
          "تا دید محتسب که سَبو می‌کشد به دوش"
        ],
        [
          "احوالِ شیخ و قاضی و شُربُ الیَهودِشان",
          "کردم سؤال صبحدم از پیرِ مِی فروش"
        ],
        [
          "گفتا نه گفتنیست سخن گرچه محرمی",
          "دَرکَش زبان و پرده نگه دار و مِی بنوش"
        ],
        [
          "ساقی بهار می‌رسد و وجهِ مِی نماند",
          "فکری بکن که خونِ دل آمد ز غم به جوش"
        ],
        [
          "عشق است و مفلسیّ و جوانیّ و نوبهار",
          "عُذرم پذیر و جرم به ذیلِ کرم بپوش"
        ],
        [
          "تا چند همچو شمع زبان آوری کنی؟",
          "پروانهٔ مراد رسید ای مُحِب خموش"
        ],
        [
          "ای پادشاهِ صورت و معنی که مثل تو",
          "نادیده هیچ دیده و نشنیده هیچ گوش"
        ],
        [
          "چندان بمان که خرقهٔ اَزْرَق کُنَد قبول",
          "بختِ جوانَت از فلکِ پیرِ ژِنده پوش"
        ]
      ]
    },
    {
      "id": "section286",
      "title": "غزل شمارهٔ ۲۸۶",
      "couplets": [
        [
          "دوش با من گفت پنهان کاردانی تیزهوش",
          "وز شما پنهان نشاید کرد سِرِّ مِی‌فروش"
        ],
        [
          "گفت آسان گیر بر خود کارها کز رویِ طبع",
          "سخت می‌گردد جهان بر مردمانِ سخت‌کوش"
        ],
        [
          "وان گَهَم دَر داد جامی کز فروغش بر فلک",
          "زهره در رقص آمد و بَرْبَط زنان می‌گفت نوش"
        ],
        [
          "با دلِ خونین لبِ خندان بیاور همچو جام",
          "نی گَرَت زخمی رسد، آیی چو چنگ اندر خروش"
        ],
        [
          "تا نگردی آشْنا زین پرده رَمزی نشنوی",
          "گوشِ نامحرم نباشد جایِ پیغامِ سروش"
        ],
        [
          "گوش کن پند ای پسر وز بهرِ دنیا غم مَخور",
          "گفتمت چون دُر حدیثی، گر توانی داشت هوش"
        ],
        [
          "در حریمِ عشق نَتْوان زد دَم از گفت و شنید",
          "زان که آنجا جمله اعضا چشم باید بود و گوش"
        ],
        [
          "بر بساطِ نکته‌دانان خودفروشی شرط نیست",
          "یا سخن دانسته گو ای مردِ عاقل، یا خموش"
        ],
        [
          "ساقیا مِی ده که رندی‌هایِ حافظ فهم کرد",
          "آصِفِ صاحب‌قرانِ جرم‌بخشِ عیب‌پوش"
        ]
      ]
    },
    {
      "id": "section287",
      "title": "غزل شمارهٔ ۲۸۷",
      "couplets": [
        [
          "ای همه شکلِ تو مَطبوع و همه جایِ تو خوش",
          "دلم از عشوهٔ شیرینِ شِکرخایِ تو خوش"
        ],
        [
          "همچو گلبرگِ طَری هست وجودِ تو لطیف",
          "همچو سروِ چمنِ خُلد سراپای تو خوش"
        ],
        [
          "شیوه و نازِ تو شیرین، خط و خالِ تو مَلیح",
          "چشم و ابرویِ تو زیبا، قد و بالایِ تو خوش"
        ],
        [
          "هم گلستانِ خیالم ز تو پُر نقش و نگار",
          "هم مَشامِ دلم از زلفِ سَمَن سایِ تو خوش"
        ],
        [
          "در رَهِ عشق که از سیلِ بلا نیست گذار",
          "کرده‌ام خاطرِ خود را به تمنایِ تو خوش"
        ],
        [
          "شُکرِ چشمِ تو چه گویم؟ که بِدان بیماری",
          "می‌کُنَد دَردِ مرا از رخِ زیبایِ تو خوش"
        ],
        [
          "در بیابانِ طلب گرچه ز هر سو خطریست",
          "می‌رود حافظِ بی‌دل به تَوَلّایِ تو خوش"
        ]
      ]
    },
    {
      "id": "section288",
      "title": "غزل شمارهٔ ۲۸۸",
      "couplets": [
        [
          "کنارِ آب و پایِ بید و طبعِ شعر و یاری خوش",
          "معاشر دلبری شیرین و ساقی گُلعِذاری خوش"
        ],
        [
          "الا ای دولتی طالع، که قدرِ وقت می‌دانی",
          "گوارا بادَت این عِشرت که داری روزگاری خوش"
        ],
        [
          "هر آن کس را که در خاطر ز عشقِ دلبری باریست",
          "سِپندی گو بر آتش نِه، که دارد کار و باری خوش"
        ],
        [
          "عروسِ طَبع را زیور ز فکرِ بِکر می‌بندم",
          "بُوَد کز دستِ ایّامَم به دست اُفتَد نگاری خوش"
        ],
        [
          "شبِ صحبت غنیمت دان و دادِ خوشدلی بِسْتان",
          "که مهتابی دل افروز است و طَرْفِ لاله زاری خوش"
        ],
        [
          "مِیی در کاسهٔ چشم است ساقی را بِنامیزد",
          "که مستی می‌کند با عقل و می‌بخشد خُماری خوش"
        ],
        [
          "به غفلت عمر شُد حافظ، بیا با ما به میخانه",
          "که شنگولانِ خوش باشت، بیاموزند کاری خوش"
        ]
      ]
    },
    {
      "id": "section289",
      "title": "غزل شمارهٔ ۲۸۹",
      "couplets": [
        [
          "مَجمَعِ خوبی و لطف است عِذار چو مَهَش",
          "لیکَنَش مِهر و وفا نیست خدایا بِدَهَش"
        ],
        [
          "دلبرم شاهد و طفل است و به بازی روزی",
          "بِکُشد زارم و در شرع نباشد گُنَهَش"
        ],
        [
          "من همان بِه که از او نیک نگه دارم دل",
          "که بد و نیک ندیده‌ست و ندارد نِگَهَش"
        ],
        [
          "بویِ شیر از لبِ همچون شِکَرَش می‌آید",
          "گرچه خون می‌چکد از شیوهٔ چشمِ سیَهَش"
        ],
        [
          "چارده ساله بُتی چابُکِ شیرین دارم",
          "که به جان حلقه به گوش است مَهِ چاردَهَش"
        ],
        [
          "از پِی آن گُلِ نورُستِه دلِ ما یارب",
          "خود کجا شد که ندیدیم در این چند گَهَش؟"
        ],
        [
          "یارِ دلدارِ من ار قلب بدین سان شِکَنَد",
          "بِبَرَد زود به جانداریِ خود پادشهَش"
        ],
        [
          "جان به شکرانه کنم صرف گَر آن دانهٔ دُر",
          "صدفِ سینهٔ حافظ بُوَد آرامگَهَش"
        ]
      ]
    },
    {
      "id": "section290",
      "title": "غزل شمارهٔ ۲۹۰",
      "couplets": [
        [
          "دلم رمیده شد و غافلم منِ درویش",
          "که آن شِکاریِ سرگشته را چه آمد پیش"
        ],
        [
          "چو بید بر سرِ ایمانِ خویش می‌لرزم",
          "که دل به دستِ کمان ابروییست کافِرکیش"
        ],
        [
          "خیال حوصلهٔ بحر می‌پزد هیهات",
          "چه‌هاست در سرِ این قطرهٔ مُحال اندیش!"
        ],
        [
          "بنازم آن مژهٔ شوخِ عافیت کُش را",
          "که موج می‌زندش آبِ نوش، بر سرِ نیش"
        ],
        [
          "ز آستینِ طبیبان هزار خون بچکد",
          "گَرَم به تجربه دستی نهند بر دلِ ریش"
        ],
        [
          "به کویِ میکده گریان و سرفِکنده رَوَم",
          "چرا که شرم همی‌آیدم ز حاصلِ خویش"
        ],
        [
          "نه عمرِ خِضر بِمانَد، نه مُلکِ اسکندر",
          "نزاع بر سرِ دنیی دون مَکُن درویش"
        ],
        [
          "بدان کمر نرسد دستِ هر گدا حافظ",
          "خزانه‌ای به کف آور ز گنجِ قارون بیش"
        ]
      ]
    },
    {
      "id": "section291",
      "title": "غزل شمارهٔ ۲۹۱",
      "couplets": [
        [
          "ما آزموده‌ایم در این شهر بختِ خویش",
          "بیرون کشید باید از این وَرطه رَختِ خویش"
        ],
        [
          "از بس که دست می‌گَزَم و آه می‌کشم",
          "آتش زدم چو گُل به تنِ لَخت لَختِ خویش"
        ],
        [
          "دوشم ز بلبلی چه خوش آمد که می‌سرود",
          "گل گوش پهن کرده ز شاخِ درختِ خویش"
        ],
        [
          "کای دل تو شاد باش که آن یارِ تندخو",
          "بسیار تند روی نشیند ز بختِ خویش"
        ],
        [
          "خواهی که سخت و سست جهان بر تو بگذرد",
          "بگذر ز عهدِ سست و سخن‌هایِ سختِ خویش"
        ],
        [
          "وقت است کز فراقِ تو وز سوزِ اندرون",
          "آتش درافکنم به همه رَخت و پَختِ خویش"
        ],
        [
          "ای حافظ ار مراد مُیَسَّر شدی مدام",
          "جمشید نیز دور نماندی ز تخت خویش"
        ]
      ]
    },
    {
      "id": "section292",
      "title": "غزل شمارهٔ ۲۹۲",
      "couplets": [
        [
          "قسم به حشمت و جاه و جلالِ شاه شجاع",
          "که نیست با کَسَم از بهرِ مال و جاه نزاع"
        ],
        [
          "شرابِ خانگیم بس مِیِ مُغانِه بیار",
          "حریفِ باده رسید ای رفیقِ توبه وِداع"
        ],
        [
          "خدای را به مِی‌ام شست و شویِ خِرقه کنید",
          "که من نمی‌شِنَوَم بویِ خیر از این اوضاع"
        ],
        [
          "ببین که رقص‌کُنان می‌رود به نالهٔ چنگ",
          "کسی که رُخصه نفرمودی اِسْتِماعِ سَماع"
        ],
        [
          "به عاشقان نظری کن به شُکرِ این نعمت",
          "که من غلامِ مطیعم، تو پادشاهِ مُطاع"
        ],
        [
          "به فیضِ جرعهٔ جامِ تو تشنه‌ایم، ولی",
          "نمی‌کنیم دلیری نمی‌دهیم صُداع"
        ],
        [
          "جبین و چهرهٔ حافظ خدا جدا مَکُناد",
          "ز خاکِ بارگه کبریایِ شاه شجاع"
        ]
      ]
    },
    {
      "id": "section293",
      "title": "غزل شمارهٔ ۲۹۳",
      "couplets": [
        [
          "بامدادان که ز خلوتگَهِ کاخِ اِبداع",
          "شمعِ خاور فِکَنَد بر همه اطراف شُعاع"
        ],
        [
          "بَرکَشَد آینه از جِیبِ افق چرخ و در آن",
          "بنماید رخِ گیتی به هزاران انواع"
        ],
        [
          "در زوایایِ طَرَبخانهٔ جمشیدِ فلک",
          "اَرغَنون ساز کُنَد زهره به آهنگِ سَماع"
        ],
        [
          "چنگ در غُلغُله آید که کجا شد منکر؟",
          "جام در قَهقَهه آید که کجا شد مَنّاع؟"
        ],
        [
          "وضعِ دوران بنگر ساغرِ عِشرت بَر گیر",
          "که به هر حالتی این است بِهینِ اوضاع"
        ],
        [
          "طُرِّهٔ شاهدِ دنیی همه بند است و فریب",
          "عارفان بر سرِ این رشته نجویند نِزاع"
        ],
        [
          "عمرِ خسرو طلب ار نفعِ جهان می‌خواهی",
          "که وجودیست عطابخشِ کریمِ نَفّاع"
        ],
        [
          "مَظهَرِ لطفِ ازل، روشنی چشمِ اَمَل",
          "جامعِ علم و عمل جانِ جهان، شاه شجاع"
        ]
      ]
    },
    {
      "id": "section294",
      "title": "غزل شمارهٔ ۲۹۴",
      "couplets": [
        [
          "در وفایِ عشقِ تو، مشهورِ خوبانم چو شمع",
          "شب‌نشینِ کویِ سربازان و رندانم چو شمع"
        ],
        [
          "روز و شب خوابم نمی‌آید به چشمِ غم‌پرست",
          "بس که در بیماریِ هجرِ تو گریانم چو شمع"
        ],
        [
          "رشتهٔ صبرم به مِقراضِ غمت بُبْریده شد",
          "همچنان در آتشِ مهرِ تو سوزانم چو شمع"
        ],
        [
          "گر کُمَیتِ اشکِ گُلگونم نبودیِ گرم‌رو",
          "کِی شدی روشن به گیتی رازِ پنهانم چو شمع؟"
        ],
        [
          "در میانِ آب و آتش همچنان سرگرمِ توست",
          "این دلِ زارِ نزارِ اشک‌بارانم چو شمع"
        ],
        [
          "در شبِ هجران، مرا پروانهٔ وصلی فرست",
          "ور نه از دَردَت جهانی را بسوزانم چو شمع"
        ],
        [
          "بی جمالِ عالم‌آرایِ تو روزم چون شب است",
          "با کمالِ عشقِ تو در عینِ نُقصانم چو شمع"
        ],
        [
          "کوهِ صبرم نرم شد چون موم در دستِ غمت",
          "تا در آب و آتشِ عشقت گدازانم چو شمع"
        ],
        [
          "همچو صبحم یک نفس باقی‌ست با دیدارِ تو",
          "چهره بنما دلبرا تا جان برافشانم چو شمع"
        ],
        [
          "سرفرازم کن شبی از وصلِ خود ای نازنین",
          "تا مُنور گردد از دیدارت ایوانم چو شمع"
        ],
        [
          "آتشِ مِهر تو را حافظ عجب در سر گرفت",
          "آتشِ دل، کِی به آبِ دیده بنشانم چو شمع؟"
        ]
      ]
    },
    {
      "id": "section295",
      "title": "غزل شمارهٔ ۲۹۵",
      "couplets": [
        [
          "سَحَر به بویِ گلستان دَمی شدم در باغ",
          "که تا چو بلبلِ بیدل کُنَم عِلاجِ دِماغ"
        ],
        [
          "به جلوهٔ گلِ سوری نگاه می‌کردم",
          "که بود در شبِ تیره به روشنی چو چراغ"
        ],
        [
          "چُنان به حُسن و جوانیِ خویشتن مغرور",
          "که داشت از دلِ بلبل هزار گونه فَراغ"
        ],
        [
          "گشاده نرگسِ رعنا ز حسرت آب از چشم",
          "نهاده لاله ز سودا به جان و دل صد داغ"
        ],
        [
          "زبان کشیده چو تیغی به سرزنش سوسن",
          "دهان گُشاده شقایق چو مردمِ ایغاغ"
        ],
        [
          "یکی چو باده پرستان صُراحی اندر دست",
          "یکی چو ساقیِ مستان به کف گرفته اَیاغ"
        ],
        [
          "نشاط و عیش و جوانی چو گُل غنیمت دان",
          "که حافظا نَبُوَد بر رسول غیر بَلاغ"
        ]
      ]
    },
    {
      "id": "section296",
      "title": "غزل شمارهٔ ۲۹۶",
      "couplets": [
        [
          "طالع اگر مدد دهد، دامَنَش آوَرَم به کف",
          "گر بِکَشَم زهی طَرَب، ور بِکُشَد زهی شرف"
        ],
        [
          "طَرْفِ کَرَم ز کَس نَبَست، این دلِ پُر امیدِ من",
          "گر چه سخن همی بَرَد، قصهٔ من به هر طرف"
        ],
        [
          "از خَمِ ابرویِ توام، هیچ گشایشی نشد",
          "وَه که در این خیالِ کَج، عمرِ عزیز شد تلف"
        ],
        [
          "اَبرویِ دوست کِی شود، دَستکَشِ خیالِ من؟",
          "کس نزده‌ست از این کمان، تیرِ مراد بر هدف"
        ],
        [
          "چند به ناز پَروَرَم، مِهرِ بُتانِ سنگ‌دل",
          "یادِ پدر نمی‌کنند، این پسرانِ ناخَلَف"
        ],
        [
          "من به خیالِ زاهدی، گوشه‌نشین و طُرفه آن‌ک",
          "مُغْبَچه‌ای ز هر طرف، می‌زندم به چنگ و دَف"
        ],
        [
          "بی‌خبرند زاهدان، نقش بخوان و لاتَقُل",
          "مستِ ریاست محتسب، باده بده و لاتَخَف"
        ],
        [
          "صوفی شهر بین که چون، لقمهٔ شُبهه می‌خورد",
          "پاردُمَش دراز باد، آن حَیَوانِ خوش علف"
        ],
        [
          "حافظ اگر قدم زنی، در رَهِ خاندان به صِدق",
          "بدرقهٔ رَهَت شود، همَّتِ شَحنِهٔ نجف"
        ]
      ]
    },
    {
      "id": "section297",
      "title": "غزل شمارهٔ ۲۹۷",
      "couplets": [
        [
          "زبانِ خامه ندارد سرِ بیان فِراق",
          "وگرنه شرح دهم با تو داستانِ فِراق"
        ],
        [
          "دریغ مدت عمرم که بر امیدِ وصال",
          "به سر رسید و نیامد به سر زمانِ فِراق"
        ],
        [
          "سری که بر سرِ گردون به فخر می‌سودم",
          "به راستان که نهادم، بر آستانِ فِراق"
        ],
        [
          "چگونه باز کنم بال در هوایِ وصال",
          "که ریخت مرغِ دلم پَر در آشیانِ فِراق"
        ],
        [
          "کنون چه چاره که در بَحرِ غم به گردابی",
          "فُتاد زورقِ صبرم ز بادبانِ فِراق"
        ],
        [
          "بسی نَمانْد که کَشتیِ عمر غرقه شود",
          "ز موجِ شوقِ تو در بحرِ بی‌کرانِ فِراق"
        ],
        [
          "اگر به دستِ من اُفتَد فِراق را بِکُشَم",
          "که روزِ هجر سیَه باد و خان و مانِ فِراق"
        ],
        [
          "رفیقِ خِیلِ خیالیم و همنشینِ شَکیب",
          "قَرینِ آتشِ هجران و هم قِرانِ فِراق"
        ],
        [
          "چگونه دَعویِ وصلت کُنَم به جان؟ که شده‌ست",
          "تنم وکیلِ قَضا و دلم ضمانِ فِراق"
        ],
        [
          "ز سوزِ شوق دلم شد کباب دور از یار",
          "مدام خونِ جگر می‌خورم ز خوانِ فِراق"
        ],
        [
          "فلک چو دید سرم را اسیرِ چَنبَرِ عشق",
          "بِبَست گردنِ صبرم به ریسمانِ فِراق"
        ],
        [
          "به پایِ شوق گر این رَه به سر شدی حافظ",
          "به دستِ هجر ندادی کسی عِنانِ فِراق"
        ]
      ]
    },
    {
      "id": "section298",
      "title": "غزل شمارهٔ ۲۹۸",
      "couplets": [
        [
          "مقامِ امن و مِیِ بی‌غَش و رَفیقِ شَفیق",
          "گَرَت مُدام مُیَسَّر شود زِهی توفیق"
        ],
        [
          "جهان و کارِ جهان جمله هیچ بَر هیچ است",
          "هزار بار من این نکته کرده‌ام تحقیق"
        ],
        [
          "دریغ و دَرد که تا این زمان ندانستم",
          "که کیمیایِ سعادت، رَفیق بود رَفیق"
        ],
        [
          "به مَأمَنی رو و فرصت شِمُر غنیمتِ وقت",
          "که در کمینگهِ عُمرَند، قاطِعانِ طَریق"
        ],
        [
          "بیا که توبه ز لَعلِ نگار و خندهٔ جام",
          "حکایتیست که عقلش نمی‌کُنَد تَصدیق"
        ],
        [
          "اگر چه مویِ میانَت به چُون مَنی نَرِسَد",
          "خوش است خاطرم از فکرِ این خیالِ دَقیق"
        ],
        [
          "حلاوتی که تو را در چَهِ زَنَخدان است",
          "به کُنهِ آن نَرِسَد صد هزار فکرِ عمیق"
        ],
        [
          "اگر به رنگِ عقیقی شد اشکِ من، چه عجب؟",
          "که مُهرِ خاتَمِ لَعلِ تو هست همچو عقیق"
        ],
        [
          "به خنده گفت که حافظ غلامِ طبعِ توام",
          "ببین که تا به چه حَدَّم همی‌کُنَد تَحمیق"
        ]
      ]
    },
    {
      "id": "section299",
      "title": "غزل شمارهٔ ۲۹۹",
      "couplets": [
        [
          "اگر شراب خوری جُرعه‌ای فَشان بر خاک",
          "از آن گناه که نَفعی رسد به غیر چه باک؟"
        ],
        [
          "برو به هر چه تو داری بخور، دریغ مخور",
          "که بی‌دریغ زَنَد روزگار تیغِ هَلاک"
        ],
        [
          "به خاکِ پایِ تو ای سروِ نازپرورِ من",
          "که روزِ واقعه پا وا مَگیرم از سرِ خاک"
        ],
        [
          "چه دوزخی، چه بهشتی، چه آدمی، چه پَری",
          "به مذهبِ همه کفرِ طریقت است اِمساک"
        ],
        [
          "مهندسِ فَلَکی راهِ دِیرِ شش جهتی",
          "چُنان بِبَست که رَه نیست زیرِ دیرِ مَغاک"
        ],
        [
          "فریبِ دخترِ رَز طُرفِه می‌زند رَهِ عقل",
          "مباد تا به قیامت خراب طارَمِ تاک"
        ],
        [
          "به راهِ میکده حافظ خوش از جهان رفتی",
          "دعایِ اهلِ دلت باد مونسِ دلِ پاک"
        ]
      ]
    },
    {
      "id": "section300",
      "title": "غزل شمارهٔ ۳۰۰",
      "couplets": [
        [
          "هزار دشمنم اَر می‌کنند قصدِ هلاک",
          "گَرَم تو دوستی از دشمنان ندارم باک"
        ],
        [
          "مرا امیدِ وصالِ تو زنده می‌دارد",
          "و گر نه هر دَمم از هجرِ توست بیمِ هلاک"
        ],
        [
          "نفَس‌نفَس اگر از باد نَشنوم بویش",
          "زمان‌زمان چو گل از غم کُنم گریبان چاک"
        ],
        [
          "رَوَد به خواب، دو چشم از خیالِ تو؟ هیهات",
          "بُوَد صبور، دل اندر فراقِ تو؟ حاشاک"
        ],
        [
          "اگر تو زخم زَنی، بِهْ که دیگری مَرهم",
          "و گر تو زهر دهی، بِهْ که دیگری تریاک"
        ],
        [
          "بِضَربِ سَیْفِکَ قَتْلی حَیاتُنا اَبدا",
          "لِأنَّ روحیَ قَدْ طابَ اَن یَکونَ فِداک"
        ],
        [
          "عنان مَپیچ که گر می‌زنی به شمشیرم",
          "سپر کُنم سر و دستت ندارم از فِتراک"
        ],
        [
          "تو را چنان که تویی هر نظر کجا بیند؟",
          "به قدرِ دانشِ خود هر کسی کند ادراک"
        ],
        [
          "به چشمِ خَلق، عزیزِ جهان شود حافظ",
          "که بر درِ تو نَهد رویِ مَسکَنَت بر خاک"
        ]
      ]
    },
    {
      "id": "section301",
      "title": "غزل شمارهٔ ۳۰۱",
      "couplets": [
        [
          "ای دلِ ریشِ مرا با لبِ تو حقِّ نمک",
          "حق نگه دار که من می‌روم، الله مَعَک"
        ],
        [
          "تویی آن گوهرِ پاکیزه که در عالمِ قدس",
          "ذکرِ خیرِ تو بُوَد حاصلِ تسبیحِ مَلَک"
        ],
        [
          "در خلوصِ مَنَت ار هست شکی، تجربه کن",
          "کس عیارِ زرِ خالص نشناسد چو محَک"
        ],
        [
          "گفته بودی که شَوَم مست و دو بوست بدهم",
          "وعده از حد بشد و ما نه دو دیدیم و نه یَک"
        ],
        [
          "بگشا پستهٔ خندان و شِکَرریزی کن",
          "خلق را از دهنِ خویش مَیَنداز به شک"
        ],
        [
          "چرخ برهم زنم ار غیرِ مرادم گردد",
          "من نه آنم که زبونی کشَم از چرخِ فلک"
        ],
        [
          "چون بَرِ حافظِ خویشش نگذاری باری",
          "ای رقیب از بَرِ او یک دو قدم دورتَرَک"
        ]
      ]
    },
    {
      "id": "section302",
      "title": "غزل شمارهٔ ۳۰۲",
      "couplets": [
        [
          "خوش خبر باشی ای نسیمِ شِمال",
          "که به ما می‌رسد زمانِ وصال"
        ],
        [
          "قصّةُ الْعِشق، لَا انْفِصامَ لَها",
          "فَصَمَت ها هُنا لسانَ القال"
        ],
        [
          "ما لِسَلمی و من بِذی سَلَمٍ",
          "أینَ جِیرانُنا و کَیفَ الْحال"
        ],
        [
          "عَفَتِ الدارُ بَعدَ عافیةٍ",
          "فَاسألوا حالَها عَنِ الاَطْلال"
        ],
        [
          "فی جَمالِ الکمالِ نِلتَ مُنی",
          "صَرَّفَ اللهُ عَنکَ عَینَ کمال"
        ],
        [
          "یا بَریدَ الْحِمی حَماکَ الله",
          "مرحباً مرحباً تَعال تَعال"
        ],
        [
          "عرصهٔ بزمگاه خالی ماند",
          "از حریفان و جامِ مالامال"
        ],
        [
          "سایه افکند حالیا شبِ هجر",
          "تا چه بازَند شبرُوانِ خیال"
        ],
        [
          "تُرکِ ما سویِ کَس نمی‌نِگرد",
          "آه از این کبریا و جاه و جلال"
        ],
        [
          "حافظا عشق و صابری تا چند؟",
          "نالهٔ عاشقان خوش است، بِنال"
        ]
      ]
    },
    {
      "id": "section303",
      "title": "غزل شمارهٔ ۳۰۳",
      "couplets": [
        [
          "شَمَمتُ روحَ وِدادٍ و شِمتُ برقَ وِصال",
          "بیا که بویِ تو را میرم ای نسیمِ شِمال"
        ],
        [
          "أَ حادیاً بجمالِ الحبیبِ قِفْ وَ انْزِل",
          "که نیست صبرِ جمیلم ز اشتیاقِ جَمال"
        ],
        [
          "حکایتِ شبِ هجران فروگذاشته بِهْ",
          "به شکرِ آن که برافکند پرده روزِ وصال"
        ],
        [
          "بیا که پردهٔ گلریزِ هفت خانهٔ چشم",
          "کَشیده‌ایم به تَحریرِ کارگاهِ خیال"
        ],
        [
          "چو یار بر سرِ صلح است و عُذر می‌طلبد",
          "توان گذشت ز جورِ رقیب در همه حال"
        ],
        [
          "به جز خیالِ دهانِ تو نیست در دلِ تنگ",
          "که کَس مباد چو من در پِیِ خیالِ محال"
        ],
        [
          "قَتیلِ عشقِ تو شد حافظِ غریب، ولی",
          "به خاکِ ما گذری کن که خونِ مات حلال"
        ]
      ]
    },
    {
      "id": "section304",
      "title": "غزل شمارهٔ ۳۰۴",
      "couplets": [
        [
          "دارایِ جهان نصرتِ دین خسروِ کامل",
          "یَحیَی بنِ مُظَفَّر مَلِکِ عالمِ عادل"
        ],
        [
          "ای درگهِ اسلام پناهِ تو گشاده",
          "بر رویِ زمین روزنهٔ جان و دَرِ دل"
        ],
        [
          "تعظیمِ تو بر جان و خِرَد واجب و لازم",
          "اِنعام تو بر کون و مکان فایض و شامل"
        ],
        [
          "روزِ ازل از کِلکِ تو یک قطره سیاهی",
          "بر رویِ مَه افتاد که شد حلِّ مسائل"
        ],
        [
          "خورشید چو آن خالِ سیَه دید، به دل گفت",
          "ای کاج که من بودَمی آن هندویِ مقبل"
        ],
        [
          "شاها فلک از بزمِ تو در رقص و سَماع است",
          "دستِ طَرَب از دامنِ این زمزمه مَگسِل"
        ],
        [
          "مِی نوش و جهان بخش که از زلفِ کمندت",
          "شد گردنِ بدخواه گرفتار سَلاسِل"
        ],
        [
          "دورِ فلکی یکسَره بر مَنْهَجِ عدل است",
          "خوش باش که ظالم نَبَرد راه به منزل"
        ],
        [
          "حافظ قلمِ شاه جهان مُقسِمِ رزق است",
          "از بهرِ معیشت مَکُن اندیشهٔ باطل"
        ]
      ]
    },
    {
      "id": "section305",
      "title": "غزل شمارهٔ ۳۰۵",
      "couplets": [
        [
          "به وقت گُل شدم از توبهٔ شراب خَجِل",
          "که کَس مباد ز کِردارِ ناصَواب خَجِل"
        ],
        [
          "صَلاحِ ما همه دامِ رَه است و من زین بحث",
          "نی‌ام ز شاهد و ساقی به هیچ باب خَجِل"
        ],
        [
          "بُوَد که یار نَرَنجَد ز ما به خُلقِ کریم",
          "که از سؤال ملولیم و از جواب خَجِل"
        ],
        [
          "ز خون که رفت شبِ دوش از سراچهٔ چشم",
          "شدیم در نظر رَهرُوانِ خواب خَجِل"
        ],
        [
          "رواست نرگسِ مست ار فِکند سر در پیش",
          "که شد ز شیوهٔ آن چَشمِ پُر عِتاب خَجِل"
        ],
        [
          "تویی که خوبتری ز آفتاب و شُکرِ خدا",
          "که نیستم ز تو در رویِ آفتاب خَجِل"
        ],
        [
          "حجابِ ظلمت از آن بست آبِ خضر که گشت",
          "ز شعرِ حافظ و آن طَبعِ همچو آب خِجِل"
        ]
      ]
    },
    {
      "id": "section306",
      "title": "غزل شمارهٔ ۳۰۶",
      "couplets": [
        [
          "اگر به کویِ تو باشد مرا مَجالِ وصول",
          "رَسَد به دولتِ وصلِ تو کارِ من به اصول"
        ],
        [
          "قرار برده ز من آن دو نرگسِ رَعنا",
          "فَراغ برده ز من آن دو جادو‌یِ مَکحول"
        ],
        [
          "چو بر درِ تو منِ بینوا‌یِ بی زر و زور",
          "به هیچ باب ندارم رَهِ خروج و دُخول"
        ],
        [
          "کجا رَوَم چه کنم چاره از کجا جویم‌؟",
          "که گَشته‌ام ز غم و جورِ روزگار مَلول"
        ],
        [
          "منِ شکستهٔ بدحال زندگی یابم",
          "در آن زمان که به تیغِ غَمَت شَوَم مَقتول"
        ],
        [
          "خراب‌تر ز دلِ من غمِ تو جای نیافت",
          "که ساخت در دلِ تنگم قرار‌گاهِ نزول"
        ],
        [
          "دل از جواهرِ مِهر‌ت چو صیقلی دارد",
          "بُوَد ز زنگِ حوادث هر آینه مَصقول"
        ],
        [
          "چه جرم کرده‌ام؟ ای جان و دل، به حضرتِ تو",
          "که طاعتِ منِ بیدل نمی‌شود مَقبول"
        ],
        [
          "به دَردِ عشق بساز و خموش کن حافظ",
          "رموزِ عشق مَکُن فاش پیشِ اهلِ عقول"
        ]
      ]
    },
    {
      "id": "section307",
      "title": "غزل شمارهٔ ۳۰۷",
      "couplets": [
        [
          "هر نکته‌ای که گفتم در وصفِ آن شَمایل",
          "هر کو شنید گفتا «لِلّهِ دَرُّ قائل»"
        ],
        [
          "تحصیلِ عشق و رندی آسان نمود اول",
          "آخر بسوخت جانم در کسبِ این فضایل"
        ],
        [
          "حَلّاج بر سرِ دار این نکته خوش سُراید",
          "«از شافعی نپرسند امثالِ این مسائل»"
        ],
        [
          "گفتم که «کِی ببخشی بر جانِ ناتوانم؟»",
          "گفت «آن زمان که نَبْوَد جان در میانه حائل»"
        ],
        [
          "دل داده‌ام به یاری، شوخی‌، کَشی، نگاری",
          "مَرضیّةُ السَجایا مَحمودَةُ الخَصائل"
        ],
        [
          "در عینِ گوشه‌گیری بودم چو چشمِ مستت",
          "و اکنون شدم به مستان چون ابرویِ تو مایل"
        ],
        [
          "از آبِ دیده صد رَه طوفانِ نوح دیدم",
          "وز لوحِ سینه نقشت هرگز نگشت زایل"
        ],
        [
          "ای دوست دستِ حافظ تَعویذِ چشم زخم است",
          "یا رب ببینم آن را در گردنت حَمایل"
        ]
      ]
    },
    {
      "id": "section308",
      "title": "غزل شمارهٔ ۳۰۸",
      "couplets": [
        [
          "ای رُخَت چون خُلد و لَعلَت سَلسَبیل",
          "سَلسَبیلت کرده جان و دل سَبیل"
        ],
        [
          "سبزپوشانِ خَطَت بر گِردِ لب",
          "همچو مورانند گِردِ سَلسَبیل"
        ],
        [
          "ناوَکِ چشمِ تو در هر گوشه‌ای",
          "همچو من افتاده دارد صد قَتیل"
        ],
        [
          "یا رب این آتش که در جانِ من است",
          "سرد کن زان سان که کردی بر خلیل"
        ],
        [
          "من نمی‌یابم مجال ای دوستان",
          "گرچه دارد او جمالی بس جمیل"
        ],
        [
          "پای ما لَنگ است و منزل بس دراز",
          "دست ما کوتاه و خرما بر نَخیل"
        ],
        [
          "حافظ از سرپنجهٔ عشقِ نگار",
          "همچو مور افتاده شد در پایِ پیل"
        ],
        [
          "شاهِ عالم را بقا و عِزّ و ناز",
          "باد و هر چیزی که باشد زین قَبیل"
        ]
      ]
    },
    {
      "id": "section309",
      "title": "غزل شمارهٔ ۳۰۹",
      "couplets": [
        [
          "عشقبازیّ و جوانیّ و شرابِ لَعلْ‌فام",
          "مجلسِ اُنس و حریفِ همدم و شُربِ مدام"
        ],
        [
          "ساقیِ شِکَّردهان و مُطربِ شیرین‌سخن",
          "همنشینی نیک‌کردار و ندیمی نیک‌نام"
        ],
        [
          "شاهدی از لطف و پاکی رَشکِ آبِ زندگی",
          "دلبری در حُسن و خوبی غیرتِ ماهِ تمام"
        ],
        [
          "بَزم‌گاهی دل‌نِشان، چون قصرِ فردوسِ بَرین",
          "گلشنی پیرامُنَش چون روضهٔ دارُالسَّلام"
        ],
        [
          "صف‌نشینان نیک‌خواه و پیشکاران باادب",
          "دوست‌داران صاحب‌اسرار و حریفان دوست‌کام"
        ],
        [
          "بادهٔ گلرنگِ تلخِ تیزِ خوش‌خوارِ سَبُک",
          "نُقلَش از لَعلِ نگار و نَقلَش از یاقوتِ خام"
        ],
        [
          "غمزهٔ ساقی به یَغمایِ خِرَد آهِخته تیغ",
          "زلفِ جانان از برایِ صیدِ دل گسترده‌دام"
        ],
        [
          "نکته‌دانی بَذله‌گو چون حافظِ شیرین‌‌سخن",
          "بخشش‌آموزی جهان‌افروز چون حاجی قوام"
        ],
        [
          "هر که این عِشرت نخواهد خوش‌دلی بر وی تباه",
          "وان که این مجلس نجوید زندگی بر وی حرام"
        ]
      ]
    },
    {
      "id": "section310",
      "title": "غزل شمارهٔ ۳۱۰",
      "couplets": [
        [
          "مرحبا طایرِ فَرُّخ پِیِ فرخنده پیام",
          "خیرِ مقدم چه خبر؟ دوست کجا؟ راه کدام؟"
        ],
        [
          "یا رب این قافله را لطفِ ازل بدرقه باد",
          "که از او خصم به دام آمد و معشوقه به کام"
        ],
        [
          "ماجرایِ من و معشوقِ مرا پایان نیست",
          "هر چه آغاز ندارد نپذیرد انجام"
        ],
        [
          "گل ز حَد بُرد تَنَعُّم نفسی رخ بنما",
          "سرو می‌نازد و خوش نیست خدا را بخرام"
        ],
        [
          "زلفِ دلدار چو زُنّار همی‌فرماید",
          "برو ای شیخ که شد بر تنِ ما خرقه حرام"
        ],
        [
          "مرغِ روحم که همی‌زد ز سرِ سِدره صَفیر",
          "عاقبت دانهٔ خالِ تو فِکَندَش در دام"
        ],
        [
          "چشمِ بیمارِ مرا خواب نه در خور باشد",
          "من لَهُ یَقتُلُ داءٌ دَنَفٌ کیفَ یَنام؟"
        ],
        [
          "تو تَرَحُّم نکنی بر منِ مُخلص گفتم",
          "ذاکَ دعوایَ و ها انتَ و تِلکَ الایّام"
        ],
        [
          "حافظ ار میل به ابرویِ تو دارد شاید",
          "جای در گوشهٔ محراب کنند اهلِ کلام"
        ]
      ]
    },
    {
      "id": "section311",
      "title": "غزل شمارهٔ ۳۱۱",
      "couplets": [
        [
          "عاشقِ رویِ جوانی خوشِ نوخاسته‌ام",
          "وز خدا دولتِ این غم به دعا خواسته‌ام"
        ],
        [
          "عاشق و رِند و نظربازم و می‌گویم فاش",
          "تا بدانی که به چندین هنر آراسته‌ام"
        ],
        [
          "شَرمَم از خرقهٔ آلودهٔ خود می‌آید",
          "که بر او وصله به صد شُعبده پیراسته‌ام"
        ],
        [
          "خوش بسوز از غَمَش ای شمع که اینک من نیز",
          "هم بدین کار کمربسته و برخاسته‌ام"
        ],
        [
          "با چُنین حیرتم از دست بِشُد صرفهٔ کار",
          "در غم افزوده‌ام آنچ از دل و جان کاسته‌ام"
        ],
        [
          "همچو حافظ به خرابات رَوَم جامه قبا",
          "بو که در بَر کَشَد آن دلبرِ نوخاسته‌ام"
        ]
      ]
    },
    {
      "id": "section312",
      "title": "غزل شمارهٔ ۳۱۲",
      "couplets": [
        [
          "بُشری اِذِ السَّلامةُ حَلَّت بِذی سَلَم",
          "لِلّهِ حمدُ مُعتَرِفٍ غایةَ النِّعَم"
        ],
        [
          "آن خوش خبر کجاست؟ که این فتح، مژده داد",
          "تا جان فِشانَمَش چو زر و سیم در قَدَم"
        ],
        [
          "از بازگشتِ شاه در این طُرفِه منزل است",
          "آهنگِ خصم او به سراپردهٔ عَدَم"
        ],
        [
          "پیمان شکن هرآینه گَردَد شکسته حال",
          "انَّ العُهودَ عِندَ مَلیکِ النُّهی ذِمَم"
        ],
        [
          "می‌جست از سحابِ اَمل رحمتی ولی",
          "جز دیده‌اش مُعاینه بیرون نداد نَم"
        ],
        [
          "در نیلِ غم فُتاد؛ سپهرش به طنز گفت",
          "الآنَ قَد نَدِمتَ و ما یَنفَعُ النَّدَم؟"
        ],
        [
          "ساقی چو یارِ مَه رخ و از اهلِ راز بود",
          "حافظ بخورد باده و شیخ و فقیه هم"
        ]
      ]
    },
    {
      "id": "section313",
      "title": "غزل شمارهٔ ۳۱۳",
      "couplets": [
        [
          "بازآی ساقیا که هواخواهِ خدمتم",
          "مشتاقِ بندگیّ و دعاگویِ دولتم"
        ],
        [
          "زان جا که فیضِ جامِ سعادت فروغِ توست",
          "بیرون شدی نُمای ز ظلماتِ حیرتم"
        ],
        [
          "هرچند غرقِ بحرِ گناهم ز صد جهت",
          "تا آشِنایِ عشق شدم ز اهل رحمتم"
        ],
        [
          "عیبم مکن به رندی و بدنامی ای حکیم",
          "کاین بود سرنوشت ز دیوانِ قسمتم"
        ],
        [
          "مِی خور که عاشقی نه به کسب است و اختیار",
          "این موهبت رسید ز میراثِ فطرتم"
        ],
        [
          "من کز وطن سفر نَگُزیدَم به عمرِ خویش",
          "در عشقِ دیدن تو هواخواهِ غربتم"
        ],
        [
          "دریا و کوه در رَه و من خسته و ضعیف",
          "ای خِضْرِ پِی خجسته مدد کن به همتم"
        ],
        [
          "دورم به صورت از درِ دولتسرایِ تو",
          "لیکن به جان و دل ز مقیمانِ حضرتم"
        ],
        [
          "حافظ به پیشِ چشم تو خواهد سِپُرد جان",
          "در این خیالم اَر بدهد عمر مهلتم"
        ]
      ]
    },
    {
      "id": "section314",
      "title": "غزل شمارهٔ ۳۱۴",
      "couplets": [
        [
          "دوش بیماری چشم تو بِبُرد از دستم",
          "لیکن از لطفِ لبت صورتِ جان می‌بستم"
        ],
        [
          "عشق من با خَطِ مشکین تو امروزی نیست",
          "دیرگاه است کز این جامِ هِلالی مستم"
        ],
        [
          "از ثباتِ خودم این نکته خوش آمد که به جور",
          "در سرِ کویِ تو از پایِ طلب ننشَستم"
        ],
        [
          "عافیت چشم مدار از منِ میخانه‌نشین",
          "که دَم از خدمتِ رندان زده‌ام تا هستم"
        ],
        [
          "در رَهِ عشق از آن سویِ فنا صد خطر است",
          "تا نگویی که چو عمرم به سر آمد رَستم"
        ],
        [
          "بعد از اینم چه غم از تیرِ کج اندازِ حسود",
          "چون به محبوبِ کمان ابرویِ خود پیوستم"
        ],
        [
          "بوسه بر دُرجِ عقیقِ تو حلال است مرا",
          "که به افسوس و جفا مُهرِ وفا نشکستم"
        ],
        [
          "صنمی لشکریَم غارتِ دل کرد و بِرَفت",
          "آه اگر عاطِفَتِ شاه نگیرد دستم"
        ],
        [
          "رُتبَتِ دانشِ حافظ به فلک بَر شده بود",
          "کرد غم‌خواریِ شمشادِ بلندت پَستم"
        ]
      ]
    },
    {
      "id": "section315",
      "title": "غزل شمارهٔ ۳۱۵",
      "couplets": [
        [
          "به غیر از آن که بِشُد دین و دانش از دستم",
          "بیا بگو که ز عشقت چه طَرْف بَربَستَم"
        ],
        [
          "اگر چه خَرمَنِ عمرم غمِ تو داد به باد",
          "به خاک پایِ عزیزت که عهد نشکستم"
        ],
        [
          "چو ذَرِّه گرچه حقیرم ببین به دولتِ عشق",
          "که در هوایِ رُخَت چون به مِهر پیوستم"
        ],
        [
          "بیار باده که عمریست تا من از سَرِ اَمن",
          "به کُنجِ عافیت از بهرِ عیش نَنشَستَم"
        ],
        [
          "اگر ز مردمِ هشیاری ای نصیحت‌گو",
          "سخن به خاک مَیَفکَن چرا که من مستم"
        ],
        [
          "چگونه سر ز خجالت برآورم بَرِ دوست",
          "که خدمتی به سزا برنیامد از دستم"
        ],
        [
          "بسوخت حافظ و آن یارِ دلنواز نگفت",
          "که مَرهمی بفرستم که خاطرش خَستم"
        ]
      ]
    },
    {
      "id": "section316",
      "title": "غزل شمارهٔ ۳۱۶",
      "couplets": [
        [
          "زلف بر باد مده تا ندهی بر بادم",
          "ناز بنیاد مکن تا نکَنی بنیادم"
        ],
        [
          "مِی مخور با همه کس تا نخورم خون جگر",
          "سر مکش تا نکشد سر به فلک فریادم"
        ],
        [
          "زلف را حلقه مکن تا نکنی در بندم",
          "طُرّه را تاب مده تا ندهی بر بادم"
        ],
        [
          "یار بیگانه مشو تا نبری از خویشم",
          "غم اغیار مخور تا نکنی ناشادم"
        ],
        [
          "رخ برافروز که فارغ کنی از برگ گلم",
          "قد برافراز که از سرو کنی آزادم"
        ],
        [
          "شمع هر جمع مشو ور نه بسوزی ما را",
          "یاد هر قوم مکن تا نروی از یادم"
        ],
        [
          "شهرهٔ شهر مشو تا نَنَهم سر در کوه",
          "شور شیرین منما تا نکنی فرهادم"
        ],
        [
          "رحم کن بر من مسکین و به فریادم رَس",
          "تا به خاک در آصف نرسد فریادم"
        ],
        [
          "حافظ از جور تو حاشا که بگرداند روی",
          "من از آن روز که در بند توام آزادم"
        ]
      ]
    },
    {
      "id": "section317",
      "title": "غزل شمارهٔ ۳۱۷",
      "couplets": [
        [
          "فاش می‌گویم و از گفتهٔ خود دلشادم",
          "بندهٔ عشقم و از هر دو جهان آزادم"
        ],
        [
          "طایرِ گلشنِ قُدسم چه دهم شرحِ فِراق؟",
          "که در این دامگَهِ حادثه چون افتادم"
        ],
        [
          "من مَلَک بودم و فردوسِ بَرین جایَم بود",
          "آدم آورد در این دیرِ خراب‌آبادم"
        ],
        [
          "سایهٔ طوبی و دلجوییِ حور و لبِ حوض",
          "به هوایِ سرِ کویِ تو بِرَفت از یادم"
        ],
        [
          "نیست بر لوحِ دلم جز الفِ قامتِ دوست",
          "چه کُنَم حرفِ دِگَر یاد نداد استادم"
        ],
        [
          "کوکبِ بختِ مرا هیچ مُنَجِّم نَشِناخت",
          "یا رب از مادرِ گیتی به چه طالع زادم؟"
        ],
        [
          "تا شدم حلقه به گوشِ درِ میخانهٔ عشق",
          "هر دَم آید غمی از نو به مبارکبادم"
        ],
        [
          "می‌خورد خونِ دلم مردمک دیده، سزاست",
          "که چرا دل به جگرگوشهٔ مردم دادم"
        ],
        [
          "پاک کن چهرهٔ حافظ به سرِ زلف ز اشک",
          "ور نه این سیلِ دَمادَم بِبَرَد بنیادم"
        ]
      ]
    },
    {
      "id": "section318",
      "title": "غزل شمارهٔ ۳۱۸",
      "couplets": [
        [
          "مرا می‌بینی و هر دَم زیادَت می‌کنی دَردَم",
          "تو را می‌بینم و میلم زیادَت می‌شود هر دَم"
        ],
        [
          "به سامانم نمی‌پرسی، نمی‌دانم چه سر داری",
          "به درمانم نمی‌کوشی، نمی‌دانی مگر دردم؟"
        ],
        [
          "نه راه است این که بُگذاری مرا بر خاک و بُگریزی",
          "گُذاری آر و بازم پرس تا خاکِ رَهَت گردم"
        ],
        [
          "ندارم دستت از دامن، به جز در خاک و آن دَم هَم",
          "که بر خاکم روان گَردی بگیرد دامنت گَردم"
        ],
        [
          "فرو رفت از غمِ عشقت دَمَم دَم می‌دهی تا کی؟",
          "دَمار از من برآوردی نمی‌گویی برآوردم"
        ],
        [
          "شبی دل را به تاریکی ز زلفت باز می‌جُستم",
          "رُخَت می‌دیدم و جامی هلالی باز می‌خوردم"
        ],
        [
          "کشیدم در بَرَت ناگاه و شد در تابْ گیسویت",
          "نهادم بر لبت لب را و جان و دل فِدا کردم"
        ],
        [
          "تو خوش می‌باش با حافظ، برو گو خصم جان می‌ده",
          "چو گرمی از تو می‌بینم، چه باک از خصمِ دَم سَردم"
        ]
      ]
    },
    {
      "id": "section319",
      "title": "غزل شمارهٔ ۳۱۹",
      "couplets": [
        [
          "سال‌ها پیرُویِ مذهبِ رندان کردم",
          "تا به فتویّ خِرَد حرص به زندان کردم"
        ],
        [
          "من به سرمنزلِ عَنْقا نه به خود بُردم راه",
          "قطعِ این مرحله با مرغِ سلیمان کردم"
        ],
        [
          "سایه‌ای بر دلِ ریشم فِکَن ای گنجِ روان",
          "که من این خانه به سودایِ تو ویران کردم"
        ],
        [
          "توبه کردم که نبوسم لبِ ساقی و کنون",
          "می‌گَزَم لب که چرا گوش به نادان کردم"
        ],
        [
          "در خِلاف‌آمدِ عادت بطلب کام! که من",
          "کسب جمعیت از آن زلفِ پریشان کردم"
        ],
        [
          "نقش مستوری و مستی نه به دستِ من و توست",
          "آن چه سلطانِ ازل گفت بکن، آن کردم"
        ],
        [
          "دارم از لطفِ ازل جنَّتِ فردوس طمع",
          "گرچه دربانی میخانه فراوان کردم"
        ],
        [
          "این که پیرانه‌سَرَم صحبتِ یوسف بنواخت",
          "اجر صبریست که در کلبهٔ احزان کردم"
        ],
        [
          "صبح‌خیزی و سلامت طلبی چون حافظ",
          "هر چه کردم همه از دولتِ قرآن کردم"
        ],
        [
          "گر به دیوانِ غزل صدرنشینم چه عجب؟",
          "سال‌ها بندگیِ صاحبِ دیوان کردم"
        ]
      ]
    },
    {
      "id": "section320",
      "title": "غزل شمارهٔ ۳۲۰",
      "couplets": [
        [
          "دیشب به سیلِ اشک رَهِ خواب می‌زدم",
          "نقشی به یادِ خَطِّ تو بر آب می‌زدم"
        ],
        [
          "ابرویِ یار در نظر و خرقه سوخته",
          "جامی به یادِ گوشهٔ محراب می‌زدم"
        ],
        [
          "هر مرغِ فکر کز سرِ شاخِ سخن بِجَست",
          "بازش ز طُرِّهٔ تو به مِضراب می‌زدم"
        ],
        [
          "رویِ نگار در نظرم جلوه می‌نمود",
          "وز دور بوسه بر رخِ مهتاب می‌زدم"
        ],
        [
          "چشمم به رویِ ساقی و گوشم به قولِ چنگ",
          "فالی به چشم و گوش در این باب می‌زدم"
        ],
        [
          "نقشِ خیالِ رویِ تو تا وقتِ صبحدم",
          "بر کارگاهِ دیدهٔ بی‌خواب می‌زدم"
        ],
        [
          "ساقی به صوتِ این غزلم کاسه می‌گرفت",
          "می‌گفتم این سرود و مِیِ ناب می‌زدم"
        ],
        [
          "خوش بود وقتِ حافظ و فالِ مراد و کام",
          "بر نامِ عمر و دولتِ احباب می‌زدم"
        ]
      ]
    },
    {
      "id": "section321",
      "title": "غزل شمارهٔ ۳۲۱",
      "couplets": [
        [
          "هر چند پیر و خسته‌دل و ناتوان شدم",
          "هر گَه که یادِ رویِ تو کردم جوان شدم"
        ],
        [
          "شکرِ خدا که هر چه طلب کردم از خدا",
          "بر مُنتهایِ همتِ خود کامران شدم"
        ],
        [
          "ای گُلبُن جوان! بَرِ دولت بخور که من",
          "در سایهٔ تو بلبلِ باغِ جهان شدم"
        ],
        [
          "اول ز تحت و فوقِ وجودم خبر نبود",
          "در مکتبِ غمِ تو، چُنین نکته‌دان شدم"
        ],
        [
          "قسمت حوالتم به خرابات می‌کند",
          "هر چند کاینچنین شدم و آنچنان شدم"
        ],
        [
          "آن روز بر دلم درِ معنی گشوده شد",
          "کز ساکنانِ درگهِ پیرِ مغان شدم"
        ],
        [
          "در شاه‌راهِ دولتِ سرمد به تختِ بخت",
          "با جامِ مِی به کامِ دلِ دوستان شدم"
        ],
        [
          "از آن زمان که فتنهٔ چشمت به من رسید",
          "ایمن ز شرِّ فتنهٔ آخرزمان شدم"
        ],
        [
          "من پیرِ سال و ماه نیَم، عمر بی‌وفاست",
          "از من چو عمر می‌گذرد پیر از آن شدم"
        ],
        [
          "دوشم نوید داد عنایت که حافظا",
          "بازآ که من به عفوِ گناهت ضمان شدم"
        ]
      ]
    },
    {
      "id": "section322",
      "title": "غزل شمارهٔ ۳۲۲",
      "couplets": [
        [
          "خیالِ نقشِ تو در کارگاهِ دیده کشیدم",
          "به صورتِ تو نگاری ندیدم و نشنیدم"
        ],
        [
          "اگرچه در طلبت هم عِنانِ باد شِمالم",
          "به گَردِ سروِ خرامانِ قامتت نرسیدم"
        ],
        [
          "امید در شبِ زلفت به روزِ عمر نبستم",
          "طمع به دورِ دهانت ز کامِ دل بِبُریدم"
        ],
        [
          "به شوق چشمهٔ نوشت چه قطره‌ها که فشاندم",
          "ز لَعلِ باده‌فروشت چه عشوه‌ها که خریدم"
        ],
        [
          "ز غمزه بر دلِ ریشم چه تیرها که گشادی",
          "ز غصه بر سرِ کویت چه بارها که کشیدم"
        ],
        [
          "ز کویِ یار بیار ای نسیمِ صبح غباری",
          "که بویِ خونِ دلِ ریش از آن تراب شنیدم"
        ],
        [
          "گناهِ چشمِ سیاهِ تو بود و گردنِ دلخواه",
          "که من چو آهویِ وحشی ز آدمی بِرَمیدم"
        ],
        [
          "چو غنچه بر سرم از کویِ او گذشت نسیمی",
          "که پرده بر دلِ خونین به بویِ او بِدَریدَم"
        ],
        [
          "به خاکِ پایِ تو سوگند و نورِ دیدهٔ حافظ",
          "که بی رخِ تو فروغ از چراغ دیده ندیدم"
        ]
      ]
    },
    {
      "id": "section323",
      "title": "غزل شمارهٔ ۳۲۳",
      "couplets": [
        [
          "ز دستِ کوتهِ خود زیرِ بارم",
          "که از بالابلندان شرمسارم"
        ],
        [
          "مگر زنجیرِ مویی گیردَم دست",
          "وگر نه سر به شیدایی برآرم"
        ],
        [
          "ز چشمِ من بپرس اوضاعِ گردون",
          "که شب تا روز اختر می‌شمارم"
        ],
        [
          "بدین شکرانه می‌بوسم لبِ جام",
          "که کرد آگه ز رازِ روزگارم"
        ],
        [
          "اگر گفتم دعایِ مِی فروشان",
          "چه باشد؟ حقِّ نعمت می‌گزارم"
        ],
        [
          "من از بازویِ خود دارم بسی شُکر",
          "که زورِ مردم آزاری ندارم"
        ],
        [
          "سری دارم چو حافظ مست لیکن",
          "به لطف آن سری امیدوارم"
        ]
      ]
    },
    {
      "id": "section324",
      "title": "غزل شمارهٔ ۳۲۴",
      "couplets": [
        [
          "گرچه افتاد ز زلفش گرهی در کارم",
          "همچُنان چشمِ گشاد از کَرَمَش می‌دارم"
        ],
        [
          "به طَرَب حمل مَکُن سرخیِ رویم که چو جام",
          "خونِ دل عکس برون می‌دهد از رخسارم"
        ],
        [
          "پردهٔ مطربم از دست برون خواهد برد",
          "آه اگر زان که در این پرده نباشد بارم"
        ],
        [
          "پاسبانِ حرمِ دل شده‌ام شب همه شب",
          "تا در این پرده جز اندیشه او نَگْذارم"
        ],
        [
          "منم آن شاعرِ ساحر که به افسونِ سخن",
          "از نِیِ کِلک، همه قند و شِکَر می‌بارم"
        ],
        [
          "دیدهٔ بخت به افسانهٔ او شد در خواب",
          "کو نسیمی ز عنایت که کُنَد بیدارم؟"
        ],
        [
          "چون تو را در گذر ای یار نمی‌یارم دید",
          "با که گویم که بگوید سخنی با یارم؟"
        ],
        [
          "دوش می‌گفت که حافظ همه روی است و ریا",
          "بجز از خاکِ درش با که بُوَد بازارم؟"
        ]
      ]
    },
    {
      "id": "section325",
      "title": "غزل شمارهٔ ۳۲۵",
      "couplets": [
        [
          "گر دست دهد خاکِ کفِ پایِ نگارم",
          "بر لوحِ بَصَر خطِّ غباری بنگارم"
        ],
        [
          "بر بویِ کنارِ تو شدم غرق و امید است",
          "از موجِ سرشکم که رسانَد به کنارم"
        ],
        [
          "پروانهٔ او گر رسدم در طلبِ جان",
          "چون شمع همان دَم به دَمی جان بِسِپارَم"
        ],
        [
          "امروز مَکَش سر ز وفایِ من و اندیش",
          "زان شب که من از غم به دعا دست برآرم"
        ],
        [
          "زلفین سیاهِ تو به دلداریِ عُشّاق",
          "دادند قراری و بِبُردَند قرارم"
        ],
        [
          "ای باد از آن باده نسیمی به من آور",
          "کان بویِ شفابخش بُوَد دفعِ خُمارم"
        ],
        [
          "گر قلبِ دلم را نَنَهد دوست عیاری",
          "من نقدِ روان در دَمَش از دیده شمارم"
        ],
        [
          "دامن مَفِشان از منِ خاکی که پس از من",
          "زین در نتواند که بَرَد باد غبارم"
        ],
        [
          "حافظ لبِ لَعلَش چو مرا جانِ عزیز است",
          "عمری بُوَد آن لحظه که جان را به لب آرم"
        ]
      ]
    },
    {
      "id": "section326",
      "title": "غزل شمارهٔ ۳۲۶",
      "couplets": [
        [
          "در نهانخانهٔ عِشرت صَنَمی خوش دارم",
          "کز سرِ زلف و رُخَش، نعل در آتش دارم"
        ],
        [
          "عاشق و رندم و میخواره، به آواز بلند",
          "وین همه منصب از آن حورِ پری وَش دارم"
        ],
        [
          "گر تو زین دست مرا بی سر و سامان داری",
          "من به آهِ سَحَرَت زلف مُشَوَّش دارم"
        ],
        [
          "گر چُنین چهره گشاید خطِ زنگاری دوست",
          "من رخِ زرد به خونابه مُنَقَّش دارم"
        ],
        [
          "گر به کاشانهٔ رندان قدمی خواهی زد",
          "نُقلِ شعرِ شِکرین و مِیِ بی‌غَش دارم"
        ],
        [
          "ناوَک غمزه بیار و رَسَنِ زلف که من",
          "جنگ‌ها با دلِ مجروح بلاکَش دارم"
        ],
        [
          "حافظا چون غم و شادیِّ جهان در گذر است",
          "بهتر آن است که من خاطرِ خود خوش دارم"
        ]
      ]
    },
    {
      "id": "section327",
      "title": "غزل شمارهٔ ۳۲۷",
      "couplets": [
        [
          "مرا عهدی‌ست با جانان که تا جان در بدن دارم",
          "هوادارانِ کویش را چو جانِ خویشتن دارم"
        ],
        [
          "صفایِ خلوتِ خاطر از آن شمعِ چِگِل جویم",
          "فروغِ چشم و نورِ دل از آن ماهِ خُتَن دارم"
        ],
        [
          "به کام و آرزویِ دل، چو دارم خلوتی حاصل",
          "چه فکر از خُبثِ بدگویان، میانِ انجمن دارم؟"
        ],
        [
          "مرا در خانه سروی هست کاندر سایهٔ قَدَّش",
          "فَراغ از سروِ بستانی و شمشادِ چمن دارم"
        ],
        [
          "گَرَم صد لشکر از خوبان به قصدِ دل کمین سازند",
          "بِحَمْدِ الله و الْمِنَّه بُتی لشکرشِکن دارم"
        ],
        [
          "سِزَد کز خاتمِ لَعلَش زَنَم لافِ سلیمانی",
          "چو اسمِ اعظمم باشد، چه باک از اهرِمَن دارم؟"
        ],
        [
          "الا ای پیرِ فرزانه، مَکُن عیبم ز میخانه",
          "که من در تَرکِ پیمانه دلی پیمان‌شِکن دارم"
        ],
        [
          "خدا را ای رقیب امشب زمانی دیده بر هم نِه",
          "که من با لَعلِ خاموشش نهانی صد سخن دارم"
        ],
        [
          "چو در گل‌زارِ اِقبالش خرامانم بِحَمْدِالله",
          "نه میلِ لاله و نسرین، نه برگِ نسترن دارم"
        ],
        [
          "به رندی شهره شد حافظ میانِ همدمان، لیکن",
          "چه غم دارم که در عالم قَوامُ‌الدّین حَسَن دارم"
        ]
      ]
    },
    {
      "id": "section328",
      "title": "غزل شمارهٔ ۳۲۸",
      "couplets": [
        [
          "من که باشم که بر آن خاطرِ عاطِر گذرم؟",
          "لطف‌ها می‌کنی ای خاکِ دَرَت، تاجِ سرم"
        ],
        [
          "دلبرا بنده نوازیت که آموخت؟ بگو",
          "که من این ظَن، به رقیبانِ تو هرگز نَبَرم"
        ],
        [
          "همتم بدرقهٔ راه کن ای طایرِ قدس",
          "که دراز است رَهِ مقصد و من نوسفرم"
        ],
        [
          "ای نسیمِ سحری بندگیِ من برسان",
          "که فراموش مکن وقتِ دعایِ سحرم"
        ],
        [
          "خُرَم آن روز کز این مرحله بَربَندَم بار",
          "و از سرِ کوی تو پرسند رفیقان خبرم"
        ],
        [
          "حافظا شاید اگر در طلبِ گوهرِ وصل",
          "دیده دریا کُنم از اشک و در او غوطه خورم"
        ],
        [
          "پایهٔ نظم بلند است و جهان گیر بگو",
          "تا کُند پادشهِ بحر دهان پُر گهرم"
        ]
      ]
    },
    {
      "id": "section329",
      "title": "غزل شمارهٔ ۳۲۹",
      "couplets": [
        [
          "جوزا سَحَر نهادْ حمایل برابرم",
          "یعنی غلامِ شاهم و سوگند می‌خورم"
        ],
        [
          "ساقی بیا که از مددِ بختِ کارساز",
          "کامی که خواستم ز خدا شد مُیَسَّرَم"
        ],
        [
          "جامی بده که باز به شادیِّ رویِ شاه",
          "پیرانه سر، هوایِ جوانیست در سرم"
        ],
        [
          "راهم مزن به وصفِ زلالِ خِضِر که من",
          "از جامِ شاه جُرعه کَشِ حوضِ کوثرم"
        ],
        [
          "شاها اگر به عرش رسانم سریرِ فضل",
          "مملوکِ این جِنابم و مسکین این دَرَم"
        ],
        [
          "من جرعه نوشِ بزمِ تو بودم هزار سال",
          "کی تَرکِ آبخورْد کُنَد طبعِ خوگرم"
        ],
        [
          "ور باوَرَت نمی‌کند از بنده این حدیث",
          "از گفتهٔ کمال، دلیلی بیاورم"
        ],
        [
          "گر بَرکَنَم دل از تو و بَردارم از تو مِهر",
          "آن مِهر بَر کِه افکنم؟ آن دل کجا بَرَم؟"
        ],
        [
          "منصور بِنْ مُظَفَّرِ غازیست حرزِ من",
          "و از این خجسته نام، بر اَعدا مُظَفَّرَم"
        ],
        [
          "عهدِ اَلَستِ من همه با عشقِ شاه بود",
          "وَز شاهراهِ عمر، بدین عهد بگذرم"
        ],
        [
          "گردون چو کرد نظمِ ثُرَیّا به نامِ شاه",
          "من نظمِ دُر چرا نکنم؟ از کِه کمترم؟"
        ],
        [
          "شاهین صفت چو طعمه چَشیدم ز دستِ شاه",
          "کِی باشد التفات به صیدِ کبوترم"
        ],
        [
          "ای شاهِ شیرگیر چه کم گردد ار شود",
          "در سایهٔ تو مُلکِ فَراغت مُیَسَّرَم"
        ],
        [
          "شعرم به یُمنِ مَدحِ تو صد مُلکِ دل گشاد",
          "گویی که تیغِ توست زبانِ سُخنورم"
        ],
        [
          "بر گُلشنی اگر بگذشتم چو بادِ صبح",
          "نِی عشق سرو بود و نه شوقِ صنوبرم"
        ],
        [
          "بویِ تو می‌شنیدم و بر یادِ رویِ تو",
          "دادند ساقیانِ طَرَب یک دو ساغرم"
        ],
        [
          "مستی به آبِ یک دو عِنَب وضعِ بنده نیست",
          "من سالخورده پیرِ خرابات پَروَرَم"
        ],
        [
          "با سِیرِ اخترِ فلکم داوری بَسیست",
          "انصافِ شاه باد در این قصه یاورم"
        ],
        [
          "شُکرِ خدا که باز در این اوجِ بارگاه",
          "طاووسِ عرش می‌شنود صیتِ شَهپَرَم"
        ],
        [
          "نامم ز کارخانهٔ عُشّاق محو باد",
          "گر جز محبتِ تو بُوَد شغلِ دیگرم"
        ],
        [
          "شِبلُ الاَسَد به صیدِ دلم حمله کرد و من",
          "گر لاغرم وگرنه شکارِ غضنفرم"
        ],
        [
          "ای عاشقانِ رویِ تو از ذَرِّه بیشتر",
          "من کِی رَسَم به وصلِ تو کز ذَرِّه کمترم"
        ],
        [
          "بنما به من که مُنکِرِ حُسنِ رخِ تو کیست",
          "تا دیده‌اش به گِزلِکِ غیرت برآورم"
        ],
        [
          "بر من فُتاد سایهٔ خورشیدِ سلطنت",
          "و اکنون فَراغت است ز خورشیدِ خاورم"
        ],
        [
          "مقصود از این معامله بازارتیزی است",
          "نی جلوه می‌فروشم و نی عشوه می‌خرم"
        ]
      ]
    },
    {
      "id": "section330",
      "title": "غزل شمارهٔ ۳۳۰",
      "couplets": [
        [
          "تو همچو صبحی و من شمعِ خلوتِ سَحَرم",
          "تبسمی کن و جان بین که چون همی‌سِپرَم"
        ],
        [
          "چُنین که در دلِ من داغِ زلفِ سرکَشِ توست",
          "بنفشه زار شود تُربَتَم چو درگذرم"
        ],
        [
          "بر آستانِ مرادَت گشاده‌ام درِ چشم",
          "که یک نظر فِکنی، خود فِکندی از نظرم"
        ],
        [
          "چه شُکر گویمت ای خیلِ غم، عَفاکَ الله",
          "که روزِ بی‌کسی آخر نمی‌روی ز سرم"
        ],
        [
          "غلامِ مردمِ چشمم، که با سیاه دلی",
          "هزار قطره بِبارَد چو دردِ دل شِمُرَم"
        ],
        [
          "به هر نظر بُت ما جلوه می‌کند، لیکن",
          "کس این کرشمه نبیند که من همی‌ نِگَرَم"
        ],
        [
          "به خاکِ حافظ اگر یار بگذرد چون باد",
          "ز شوق در دلِ آن تنگنا کفن بِدَرَم"
        ]
      ]
    },
    {
      "id": "section331",
      "title": "غزل شمارهٔ ۳۳۱",
      "couplets": [
        [
          "به تیغم گَر کشد دستش نگیرم",
          "وگر تیرم زَنَد منّت پذیرم"
        ],
        [
          "کمانِ ابرویت را گو بزن تیر",
          "که پیشِ دست و بازویت بمیرم"
        ],
        [
          "غمِ گیتی گر از پایم درآرد",
          "بجز ساغر که باشد دستگیرم؟"
        ],
        [
          "برآی ای آفتابِ صبحِ امّید",
          "که در دستِ شبِ هجران اسیرم"
        ],
        [
          "به فریادم رَس ای پیرِ خرابات",
          "به یک جرعه جوانم کن که پیرم"
        ],
        [
          "به گیسویِ تو خوردم دوش سوگند",
          "که من از پایِ تو سر بر نگیرم"
        ],
        [
          "بسوز این خرقهٔ تقوا تو حافظ",
          "که گر آتش شَوَم در وی نگیرم"
        ]
      ]
    },
    {
      "id": "section332",
      "title": "غزل شمارهٔ ۳۳۲",
      "couplets": [
        [
          "مزن بر دل ز نوکِ غمزه تیرم",
          "که پیشِ چشمِ بیمارت بمیرم"
        ],
        [
          "نِصاب حُسن در حدِّ کمال است",
          "زکاتم دِه که مسکین و فقیرم"
        ],
        [
          "چو طفلان تا کِی ای زاهد، فریبی",
          "به سیبِ بوستان و شهد و شیرم"
        ],
        [
          "چُنان پُر شد فضایِ سینه از دوست",
          "که فکرِ خویش گم شد از ضمیرم"
        ],
        [
          "قدح پُر کن که من در دولتِ عشق",
          "جوانبخت جهانم گرچه پیرم"
        ],
        [
          "قراری بسته‌ام با مِی فروشان",
          "که روزِ غم به جز ساغر نگیرم"
        ],
        [
          "مبادا جز حسابِ مُطرب و مِی",
          "اگر نقشی کشد کِلکِ دبیرم"
        ],
        [
          "در این غوغا که کَس کَس را نپُرسد",
          "من از پیرِ مُغان منّت پذیرم"
        ],
        [
          "خوشا آن دَم کز اِستغنایِ مستی",
          "فَراغت باشد از شاه و وزیرم"
        ],
        [
          "من آن مرغم که هر شام و سحرگاه",
          "ز بامِ عرش می‌آید صَفیرم"
        ],
        [
          "چو حافظ گنج او در سینه دارم",
          "اگرچه مُدَّعی بیند حقیرم"
        ]
      ]
    },
    {
      "id": "section333",
      "title": "غزل شمارهٔ ۳۳۳",
      "couplets": [
        [
          "نمازِ شامِ غریبان چو گریه آغازم",
          "به مویه‌هایِ غریبانه، قِصه پردازم"
        ],
        [
          "به یادِ یار و دیار آنچنان بِگِریَم زار",
          "که از جهان رَه و رسمِ سفر براندازم"
        ],
        [
          "من از دیارِ حبیبم نه از بِلاد غریب",
          "مُهَیمنا به رفیقانِ خود رسان بازم"
        ],
        [
          "خدای را مددی ای رفیقِ رَه تا من",
          "به کویِ میکده دیگر عَلَم برافرازم"
        ],
        [
          "خِرَد ز پیریِ من کِی حساب برگیرد؟",
          "که باز با صَنَمی طفل، عشق می‌بازم"
        ],
        [
          "بجز صَبا و شِمالم نمی‌شناسد کس",
          "عزیز من! که بجز باد نیست دَم‌سازم"
        ],
        [
          "هوایِ منزل یار، آب زندگانیِ ماست",
          "صبا بیار نسیمی ز خاکِ شیرازم"
        ],
        [
          "سِرشکم آمد و عیبم بگفت روی به روی",
          "شکایت از که کنم؟ خانگی‌ست غَمّازَم"
        ],
        [
          "ز چَنگِ زهره شنیدم که صبح‌دم می‌گفت",
          "«غلامِ حافظِ خوش‌لهجهٔ خوش‌آوازم»"
        ]
      ]
    },
    {
      "id": "section334",
      "title": "غزل شمارهٔ ۳۳۴",
      "couplets": [
        [
          "گر دست رَسَد در سرِ زُلفینِ تو بازم",
          "چون گوی چه سرها که به چوگانِ تو بازم"
        ],
        [
          "زلفِ تو مرا عمر دراز است ولی نیست",
          "در دست، سرِ مویی از آن عمرِ درازم"
        ],
        [
          "پروانهٔ راحت بده ای شمع که امشب",
          "از آتشِ دل پیش تو چون شمع گُدازم"
        ],
        [
          "آن دَم که به یک خنده دَهَم جان چو صُراحی",
          "مستانِ تو خواهم که گُزارَند نمازم"
        ],
        [
          "چون نیست نمازِ منِ آلوده نمازی",
          "در میکده زان کم نَشَوَد سوز و گُدازم"
        ],
        [
          "در مسجد و میخانه خیالت اگر آید",
          "محراب و کمانچه ز دو ابرویِ تو سازم"
        ],
        [
          "گر خلوتِ ما را شبی از رخ بِفُروزی",
          "چون صبح بر آفاقِ جهان سر بِفَرازم"
        ],
        [
          "محمود بُوَد عاقبتِ کار در این راه",
          "گر سر بِرَوَد در سرِ سودایِ اَیازم"
        ],
        [
          "حافظ غمِ دل با که بگویم؟ که در این دور",
          "جز جام نشاید که بُوَد محرمِ رازم"
        ]
      ]
    },
    {
      "id": "section335",
      "title": "غزل شمارهٔ ۳۳۵",
      "couplets": [
        [
          "در خراباتِ مُغان گر گذر افتد بازم",
          "حاصلِ خرقه و سجاده، روان دربازم"
        ],
        [
          "حلقهٔ توبه گر امروز چو زُهّاد زنم",
          "خازنِ میکده فردا نَکُنَد در، بازم"
        ],
        [
          "ور چو پروانه دهد دست، فَراغِ بالی",
          "جز بدان عارضِ شمعی نَبُوَد پروازم"
        ],
        [
          "صحبتِ حور نخواهم که بُوَد عینِ قُصور",
          "با خیالِ تو اگر با دِگری پردازم"
        ],
        [
          "سِرِّ سودایِ تو در سینه بماندی پنهان",
          "چشمِ تَردامن اگر فاش نکردی رازم"
        ],
        [
          "مرغْ سان از قفسِ خاک هوایی گشتم",
          "به هوایی که مگر صید کُنَد شهبازم"
        ],
        [
          "همچو چنگ ار به کناری ندهی کامِ دلم",
          "از لبِ خویش چو نِی یک نفسی بِنْوازم"
        ],
        [
          "ماجرایِ دلِ خون گشته نگویم با کس",
          "زان که جز تیغِ غمت نیست کسی دَمسازم"
        ],
        [
          "گر به هر موی، سری بر تنِ حافظ باشد",
          "همچو زلفت همه را در قدمت اندازم"
        ]
      ]
    },
    {
      "id": "section336",
      "title": "غزل شمارهٔ ۳۳۶",
      "couplets": [
        [
          "مژدهٔ وصلِ تو کو کز سرِ جان برخیزم",
          "طایرِ قُدسم و از دامِ جهان برخیزم"
        ],
        [
          "به ولای تو که گر بندهٔ خویشم خوانی",
          "از سرِ خواجگیِ کون و مکان برخیزم"
        ],
        [
          "یا رب از ابرِ هدایت بِرَسان بارانی",
          "پیشتر زان که چو گَردی ز میان برخیزم"
        ],
        [
          "بر سرِ تربتِ من با مِی و مُطرب بنشین",
          "تا به بویت ز لحد رقص کُنان برخیزم"
        ],
        [
          "خیز و بالا بنما ای بتِ شیرین حرکات",
          "کز سرِ جان و جهان دست فشان برخیزم"
        ],
        [
          "گرچه پیرم تو شبی تنگ در آغوشم کَش",
          "تا سحرگه ز کنارِ تو جوان برخیزم"
        ],
        [
          "روز مرگم نفسی مهلتِ دیدار بده",
          "تا چو حافظ ز سرِ جان و جهان برخیزم"
        ]
      ]
    },
    {
      "id": "section337",
      "title": "غزل شمارهٔ ۳۳۷",
      "couplets": [
        [
          "چرا نه در پِیِ عزمِ دیارِ خود باشم",
          "چرا نه خاکِ سرِ کویِ یارِ خود باشم"
        ],
        [
          "غمِ غریبی و غربت چو بر نمی‌تابم",
          "به شهرِ خود رَوَم و شهریارِ خود باشم"
        ],
        [
          "ز مَحرمان سراپردهٔ وصال شَوَم",
          "ز بندگانِ خداوندگارِ خود باشم"
        ],
        [
          "چو کار عمر نه پیداست باری آن اولی",
          "که روزِ واقعه پیشِ نگارِ خود باشم"
        ],
        [
          "ز دستِ بختِ گران‌خواب و کارِ بی‌سامان",
          "گَرَم بُوَد گِلِه‌ای، رازدارِ خود باشم"
        ],
        [
          "همیشه پیشهٔ من عاشقی و رندی بود",
          "دگر بکوشم و مشغولِ کارِ خود باشم"
        ],
        [
          "بُوَد که لطفِ ازل رهنمون شود حافظ",
          "وگرنه تا به ابد شرمسارِ خود باشم"
        ]
      ]
    },
    {
      "id": "section338",
      "title": "غزل شمارهٔ ۳۳۸",
      "couplets": [
        [
          "من دوستدارِ رویِ خوش و مویِ دلکَشَم",
          "مَدهوشِ چَشمِ مست و مِیِ صافِ بی‌غَشَم"
        ],
        [
          "گفتی ز سِرِّ عهدِ ازل یک سخن بگو",
          "آنگَه بگویمت که دو پیمانه دَر کَشَم"
        ],
        [
          "من آدمِ بهشتیَم اما در این سفر",
          "حالی اسیرِ عشقِ جوانان مَهوَشَم"
        ],
        [
          "در عاشقی گزیر نباشد ز ساز و سوز",
          "اِسْتادِه‌ام چو شمع، مَتَرسان ز آتشم"
        ],
        [
          "شیراز معدنِ لبِ لَعل است و کانِ حُسن",
          "من جوهریِّ مُفلِسَم، ایرا مُشَوَّشَم"
        ],
        [
          "از بس که چَشمِ مست در این شهر دیده‌ام",
          "حقّا که مِی نمی‌خورم اکنون و سَرخوشم"
        ],
        [
          "شهریست پُر کِرشمهٔ حوران ز شِش جهت",
          "چیزیم نیست وَر نه خریدارِ هر شِشَم"
        ],
        [
          "بخت ار مدد دهد که کَشَم رَخت سویِ دوست",
          "گیسویِ حور گَرد فشاند ز مَفْرَشَم"
        ],
        [
          "حافظ عروسِ طَبعِ مرا جلوه آرزوست",
          "آیینه‌ای ندارم از آن آه می‌کشم"
        ]
      ]
    },
    {
      "id": "section339",
      "title": "غزل شمارهٔ ۳۳۹",
      "couplets": [
        [
          "خیالِ رویِ تو چون بُگذَرَد به گلشنِ چَشم",
          "دل از پِیِ نظر آید به سویِ روزنِ چَشم"
        ],
        [
          "سزایِ تکیه گَهَت مَنظَری نمی‌بینم",
          "منم ز عالَم و این گوشهٔ مُعَیَّنِ چَشم"
        ],
        [
          "بیا که لَعل و گُهَر در نثارِ مَقْدَمِ تو",
          "ز گنج‌خانه‌‌ دل می‌کشم به روزنِ چَشم"
        ],
        [
          "سَحَر سِرِشکِ رَوانم سرِ خرابی داشت",
          "گَرَم نه خونِ جگر می‌گرفت دامنِ چَشم"
        ],
        [
          "نخست روز که دیدم رخِ تو دل می‌گفت",
          "اگر رسَد خلَلی، خونِ من به گردنِ چَشم"
        ],
        [
          "به بویِ مژدهٔ وصلِ تو تا سَحَر، شبِ دوش",
          "به راهِ باد نهادم چراغِ روشنِ چَشم"
        ],
        [
          "به مردمی که دلِ دردمندِ حافظ را",
          "مَزَن به ناوَکِ دلدوزِ مردم افکنِ چَشم"
        ]
      ]
    },
    {
      "id": "section340",
      "title": "غزل شمارهٔ ۳۴۰",
      "couplets": [
        [
          "من که از آتشِ دل چون خُمِ مِی در جوشم",
          "مُهر بر لب زده، خون می‌خورم و خاموشم"
        ],
        [
          "قصدِ جان است طمع در لبِ جانان کردن",
          "تو مرا بین که در این کار به جان می‌کوشم"
        ],
        [
          "من کِی آزاد شَوَم از غمِ دل؟ چون هر دَم",
          "هندویِ زلفِ بُتی حلقه کُنَد در گوشم"
        ],
        [
          "حاشَ لِلَّه که نیَم معتقدِ طاعتِ خویش",
          "این قَدَر هست که گَه گَه قدحی می‌نوشم"
        ],
        [
          "هست امیدم که علیرغمِ عدو روزِ جزا",
          "فیضِ عَفوَش نَنَهد بارِ گُنَه بر دوشم"
        ],
        [
          "پدرم روضهٔ رضوان به دو گندم بفروخت",
          "من چرا مُلکِ جهان را به جوی نفروشم؟!"
        ],
        [
          "خرقه‌پوشیِ من از غایتِ دین‌داری نیست",
          "پرده‌ای بر سرِ صد عیبِ نهان می‌پوشم"
        ],
        [
          "من که خواهم که ننوشم به جز از راوَقِ خُم",
          "چه کنم گر سخنِ پیرِ مُغان نَنْیوشَم؟"
        ],
        [
          "گر از این دست زَنَد مُطربِ مجلس رَهِ عشق",
          "شعرِ حافظ بِبَرَد وقتِ سماع از هوشم"
        ]
      ]
    },
    {
      "id": "section341",
      "title": "غزل شمارهٔ ۳۴۱",
      "couplets": [
        [
          "گر من از سرزنشِ مدَّعیان اندیشم",
          "شیوهٔ مستی و رندی نَرَوَد از پیشم"
        ],
        [
          "زهدِ رندانِ نوآموخته راهی به دِهیست",
          "من که بدنامِ جهانم چه صلاح اندیشم؟"
        ],
        [
          "شاهِ شوریده‌سران خوان منِ بی‌سامان را",
          "زان که در کم‌خِرَدی از همه عالم بیشم"
        ],
        [
          "بر جَبین نقش کُن از خونِ دلِ من خالی",
          "تا بدانند که قربانِ تو کافِرکیشم"
        ],
        [
          "اعتقادی بِنُما و بِگُذَر بهرِ خدا",
          "تا در این خرقه ندانی که چه نادَرویشم"
        ],
        [
          "شعر خونبارِ من ای باد، بِدان یار رسان",
          "که ز مژگانِ سیَه، بر رگِ جان زد نیشم"
        ],
        [
          "من اگر باده خورم ور نه چه کارم با کس؟",
          "حافظِ رازِ خود و عارفِ وقتِ خویشم"
        ]
      ]
    },
    {
      "id": "section342",
      "title": "غزل شمارهٔ ۳۴۲",
      "couplets": [
        [
          "حجابِ چهرهٔ جان می‌شود غبارِ تنم",
          "خوشا دَمی که از آن چهره پرده برفکنم"
        ],
        [
          "چُنین قفس نه سزایِ چو من خوش‌اَلحانی‌ست",
          "رَوَم به گلشنِ رضوان، که مرغِ آن چمنم"
        ],
        [
          "عیان نشد که چرا آمدم، کجا رفتم",
          "دریغ و درد که غافل ز کارِ خویشتنم"
        ],
        [
          "چگونه طوف کنم در فضایِ عالمِ قدس؟",
          "که در سراچهٔ ترکیب، تخته‌‌بندِ تنم"
        ],
        [
          "اگر ز خونِ دلم بویِ شوق می‌آید",
          "عجب مدار که هم‌دردِ نافهٔ خُتنم"
        ],
        [
          "طرازِ پیرهنِ زَرکشم مبین چون شمع",
          "که سوزهاست نهانی درونِ پیرهنم"
        ],
        [
          "بیا و هستیِ حافظ ز پیشِ او بردار",
          "که با وجودِ تو کس نشنود ز من که منم"
        ]
      ]
    },
    {
      "id": "section343",
      "title": "غزل شمارهٔ ۳۴۳",
      "couplets": [
        [
          "چِل سال بیش رفت که من لاف می‌زنم",
          "کز چاکرانِ پیرِ مُغان کمترین منم"
        ],
        [
          "هرگز به یُمنِ عاطِفَتِ پیرِ مِی فروش",
          "ساغر تُهی نشد ز مِیِ صافِ روشنم"
        ],
        [
          "از جاهِ عشق و دولتِ رندانِ پاکباز",
          "پیوسته صدرِ مَصطَبِه‌ها بود مَسکَنَم"
        ],
        [
          "در شانِ من به دُردکَشی ظَنِّ بَد مَبَر",
          "کآلوده گشت جامه، ولی پاکدامنم"
        ],
        [
          "شهبازِ دست پادشهم، این چه حالت است؟",
          "کز یاد بُرده‌اند هوایِ نشیمنم"
        ],
        [
          "حیف است بلبلی چو من اکنون در این قفس",
          "با این لسانِ عَذب، که خامُش چو سوسنم"
        ],
        [
          "آب و هوای فارس عجب سِفله پرور است",
          "کو همرهی؟ که خیمه از این خاک بَرکَنَم"
        ],
        [
          "حافظ به زیرِ خرقه قَدَح تا به کِی کشی؟",
          "در بزمِ خواجه پرده ز کارَت برافکنم"
        ],
        [
          "تورانشهِ خجسته که در من یَزیدِ فضل",
          "شد مِنَّتِ مَواهب او طوقِ گردنم"
        ]
      ]
    },
    {
      "id": "section344",
      "title": "غزل شمارهٔ ۳۴۴",
      "couplets": [
        [
          "عمریست تا من در طلب، هر روز گامی می‌زنم",
          "دستِ شفاعت هر زمان در نیک نامی می‌زنم"
        ],
        [
          "بی ماهِ مِهرافروزِ خود، تا بُگذَرانَم روزِ خود",
          "دامی به راهی می‌نهم، مرغی به دامی می‌زنم"
        ],
        [
          "اورنگ کو؟ گُلچهر کو؟ نقشِ وفا و مِهر کو؟",
          "حالی من اندر عاشقی، داوِ تمامی می‌زنم"
        ],
        [
          "تا بو که یابم آگهی از سایهٔ سَروِ سَهی",
          "گلبانگِ عشق از هر طرف، بر خوش خرامی می‌زنم"
        ],
        [
          "هرچند کـ‌آن آرامِ دل، دانم نبخشد کامِ دل",
          "نقشِ خیالی می‌کشم، فالِ دوامی می‌زنم"
        ],
        [
          "دانم سر آرد غُصِّه را، رنگین برآرد قِصِّه را",
          "این آهِ خون افشان که من، هر صبح و شامی می‌زنم"
        ],
        [
          "با آن که از وی غایبم، وز مِی چو حافظ تایبم",
          "در مجلسِ روحانیان، گَه گاه جامی می‌زنم"
        ]
      ]
    },
    {
      "id": "section345",
      "title": "غزل شمارهٔ ۳۴۵",
      "couplets": [
        [
          "بی تو ای سروِ روان، با گل و گلشن چه کنم؟",
          "زلفِ سنبل چه کشَم عارضِ سوسن چه کنم؟"
        ],
        [
          "آه کز طعنهٔ بدخواه ندیدم رویت",
          "نیست چون آینه‌ام روی ز آهن، چه کنم؟"
        ],
        [
          "برو ای ناصِح و بر دردکشان خرده مگیر",
          "کارفرمایِ قَدَر می‌کند این، من چه کنم؟"
        ],
        [
          "برقِ غیرت چو چُنین می‌جَهَد از مَکمَنِ غیب",
          "تو بفرما که منِ سوخته خرمن چه کنم؟"
        ],
        [
          "شاهِ تُرکان چو پسندید و به چاهم انداخت",
          "دستگیر ار نشود لطفِ تَهَمتَن چه کنم؟"
        ],
        [
          "مددی گر به چراغی نکند آتشِ طور",
          "چارهٔ تیره‌شبِ وادی ایمن چه کنم؟"
        ],
        [
          "حافظا خُلدِبَرین خانهٔ موروثِ من است",
          "اندر این منزلِ ویرانه نشیمن چه کنم؟"
        ]
      ]
    },
    {
      "id": "section346",
      "title": "غزل شمارهٔ ۳۴۶",
      "couplets": [
        [
          "من نه آن رندم که تَرکِ شاهد و ساغر کنم",
          "محتسب داند که من این کارها کمتر کنم"
        ],
        [
          "من که عیبِ توبه‌کاران کرده باشم بارها",
          "توبه از مِی وقتِ گُل دیوانه باشم گر کنم"
        ],
        [
          "عشق دردانه‌ست و من غَوّاص و دریا میکده",
          "سر فروبُردم در آن جا تا کجا سر بَرکُنم"
        ],
        [
          "لاله ساغرگیر و نرگس مست و بر ما نامِ فِسق",
          "داوری دارم بسی یا رب، که را داور کنم؟"
        ],
        [
          "بازکَش یک دَم عِنان ای تُرکِ شهرآشوبِ من",
          "تا ز اشک و چهره راهت پُر زر و گوهر کنم"
        ],
        [
          "من که از یاقوت و لَعلِ اشک دارم گنج‌ها",
          "کِی نظر در فیضِ خورشیدِ بلنداختر کنم"
        ],
        [
          "چون صبا مجموعهٔ گل را به آبِ لطف شست",
          "کج دلم خوان، گر نظر بر صفحهٔ دفتر کنم"
        ],
        [
          "عهد و پیمانِ فلک را نیست چندان اعتبار",
          "عهد با پیمانه بندم، شرط با ساغَر کُنم"
        ],
        [
          "من که دارم در گدایی گنجِ سلطانی به دست",
          "کِی طمع در گردشِ گردونِ دون‌پَرور کنم"
        ],
        [
          "گر چه گَردآلودِ فقرم، شرم باد از همتم",
          "گر به آبِ چشمهٔ خورشید دامن تَر کنم"
        ],
        [
          "عاشقان را گر در آتش می‌پسندد لطفِ دوست",
          "تنگ چشمم گر نظر در چشمهٔ کوثر کنم"
        ],
        [
          "دوش لعلش عشوه‌ای می‌داد حافظ را، ولی",
          "من نه آنم کز وی این افسانه‌ها باور کنم"
        ]
      ]
    },
    {
      "id": "section347",
      "title": "غزل شمارهٔ ۳۴۷",
      "couplets": [
        [
          "صَنَما با غمِ عشقِ تو چه تدبیر کنم؟",
          "تا به کِی در غمِ تو نالهٔ شبگیر کنم؟"
        ],
        [
          "دل دیوانه از آن شد که نصیحت شِنَوَد",
          "مگرش هم ز سرِ زلفِ تو زنجیر کنم"
        ],
        [
          "آن چه در مدتِ هِجرِ تو کشیدم هیهات",
          "در یکی نامه محال است که تَحریر کنم"
        ],
        [
          "با سرِ زلفِ تو مجموعِ پریشانی خود",
          "کو مجالی که سراسر همه تقریر کنم؟"
        ],
        [
          "آن زمان کآرزویِ دیدنِ جانم باشد",
          "در نظر نقشِ رخِ خوبِ تو تصویر کنم"
        ],
        [
          "گر بدانم که وصالِ تو بدین دست دهد",
          "دین و دل را همه دَربازم و توفیر کنم"
        ],
        [
          "دور شو از برم ای واعظ و بیهوده مگوی",
          "من نه آنم که دگر گوش به تزویر کنم"
        ],
        [
          "نیست امّید صَلاحی ز فسادِ حافظ",
          "چون که تقدیر چُنین است، چه تدبیر کنم؟"
        ]
      ]
    },
    {
      "id": "section348",
      "title": "غزل شمارهٔ ۳۴۸",
      "couplets": [
        [
          "دیده دریا کُنَم و صبر به صحرا فِکَنَم",
          "وَاندر این کار دلِ خویش به دریا فِکَنَم"
        ],
        [
          "از دلِ تنگِ گنهکار برآرم آهی",
          "کآتش اندر گُنَهِ آدم و حوا فکنم"
        ],
        [
          "مایهٔ خوشدلی آنجاست که دلدار آنجاست",
          "می‌کنم جهد که خود را مگر آنجا فکنم"
        ],
        [
          "بِگُشا بندِ قَبا ای مَهِ خورشید کُلاه",
          "تا چو زلفت سَرِ سودا زده در پا فکنم"
        ],
        [
          "خورده‌ام تیرِ فلک، باده بده تا سرمست",
          "عُقده در بندِ کَمرتَرکشِ جوزا فکنم"
        ],
        [
          "جرعهٔ جام بر این تختِ روان افشانم",
          "غُلغُلِ چنگ در این گنبدِ مینا فکنم"
        ],
        [
          "حافظا تکیه بر ایّام چو سهو است و خطا",
          "من چرا عِشرتِ امروز به فردا فکنم؟"
        ]
      ]
    },
    {
      "id": "section349",
      "title": "غزل شمارهٔ ۳۴۹",
      "couplets": [
        [
          "دوش سودایِ رُخَش گفتم ز سر بیرون کُنَم",
          "گفت کو زنجیر؟ تا تدبیرِ این مجنون کُنَم"
        ],
        [
          "قامتش را سرو گفتم، سر کشید از من به خشم",
          "دوستان از راست می‌رَنجَد نِگارم، چون کنم؟"
        ],
        [
          "نکته ناسنجیده گفتم دلبرا معذور دار",
          "عشوه‌ای فرمای تا من طبع را موزون کنم"
        ],
        [
          "زردرویی می‌کَشَم زان طبعِ نازک، بی‌گناه",
          "ساقیا جامی بده تا چهره را گُلگون کنم"
        ],
        [
          "ای نسیمِ منزلِ لیلی خدا را تا به کی",
          "رَبع را برهم زنم، اَطلال را جیحون کنم"
        ],
        [
          "من که رَه بُردم به گنجِ حُسنِ بی‌پایان دوست",
          "صد گدایِ همچو خود را بعد از این قارون کنم"
        ],
        [
          "ای مَهِ صاحب قران، از بنده حافظ یاد کن",
          "تا دعایِ دولتِ آن حُسنِ روزافزون کنم"
        ]
      ]
    },
    {
      "id": "section350",
      "title": "غزل شمارهٔ ۳۵۰",
      "couplets": [
        [
          "به عزمِ توبه سحر گفتم استخاره کُنم",
          "بهارِ توبه‌شکن می‌رسد چه چاره کُنم؟"
        ],
        [
          "سخن درست بگویم نمی‌توانم دید",
          "که مِی خورند حریفان و من نِظاره کنم"
        ],
        [
          "چو غنچه با لبِ خندان به یادِ مجلسِ شاه",
          "پیاله گیرم و از شوق، جامه پاره کنم"
        ],
        [
          "به دورِ لاله دماغِ مرا عِلاج کنید",
          "گر از میانهٔ بزمِ طَرَب کناره کنم"
        ],
        [
          "ز رویِ دوست مرا چون گلِ مراد شِکُفت",
          "حوالهٔ سَرِ دشمن به سنگِ خاره کنم"
        ],
        [
          "گدایِ میکده‌ام، لیک وقتِ مستی بین",
          "که ناز بر فلک و حکم بر ستاره کنم"
        ],
        [
          "مرا که نیست رَه و رسمِ لقمه‌پرهیزی",
          "چرا ملامتِ رندِ شراب‌خواره کنم"
        ],
        [
          "به تختِ گُل بنشانم بُتی چو سلطانی",
          "ز سنبل و سَمَنش، سازِ طوق و یاره کنم"
        ],
        [
          "ز باده خوردن پنهان مَلول شد حافظ",
          "به بانگِ بَربَط و نِی، رازَش آشکاره کنم"
        ]
      ]
    },
    {
      "id": "section351",
      "title": "غزل شمارهٔ ۳۵۱",
      "couplets": [
        [
          "حاشا که من به موسمِ گُل تَرکِ مِی کُنم",
          "من لافِ عقل می‌زنم، این کار کِی کنم"
        ],
        [
          "مطرب کجاست تا همه محصولِ زهد و عِلم",
          "در کارِ چنگ و بَربَط و آوازِ نِی کُنَم"
        ],
        [
          "از قیل و قالِ مدرسه حالی دلم گرفت",
          "یک چند نیز خدمتِ معشوق و مِی کنم"
        ],
        [
          "کِی بود در زمانه وفا؟ جامِ مِی بیار",
          "تا من حکایتِ جم و کاووسِ کِی کنم"
        ],
        [
          "از نامهٔ سیاه نترسم که روزِ حشر",
          "با فیضِ لطفِ او صد از این نامه طِی کنم"
        ],
        [
          "کو پیک صبح؟ تا گله‌های شبِ فِراق",
          "با آن خجسته طالعِ فرخنده پِی کنم"
        ],
        [
          "این جانِ عاریت که به حافظ سپرد دوست",
          "روزی رُخش ببینم و تسلیمِ وی کنم"
        ]
      ]
    },
    {
      "id": "section352",
      "title": "غزل شمارهٔ ۳۵۲",
      "couplets": [
        [
          "روزگاری شد که در میخانه خدمت می‌کنم",
          "در لباسِ فقر کارِ اهلِ دولت می‌کنم"
        ],
        [
          "تا کی اندر دام وصل آرم تَذَروی خوش‌خِرام",
          "در کمینم و انتظار وقتِ فرصت می‌کنم"
        ],
        [
          "واعظِ ما بوی حق نشنید بشنو کاین سخن",
          "در حضورش نیز می‌گویم نه غیبت می‌کنم"
        ],
        [
          "با صبا افتان و خیزان می‌روم تا کویِ دوست",
          "و از رفیقان ره استمدادِ همت می‌کنم"
        ],
        [
          "خاکِ کویت زحمت ما برنتابد بیش از این",
          "لطف‌ها کردی بتا، تخفیفِ زحمت می‌کنم"
        ],
        [
          "زلفِ دلبر دامِ راه و غمزه‌اش تیرِ بلاست",
          "یاد دار ای دل که چندینت نصیحت می‌کنم"
        ],
        [
          "دیدهٔ بدبین بپوشان ای کریمِ عیب‌پوش",
          "زین دلیری‌ها که من در کُنجِ خلوت می‌کنم"
        ],
        [
          "حافظم در مجلسی دُردی‌کشم در محفلی",
          "بنگر این شوخی که چون با خلق، صنعت می‌کنم"
        ]
      ]
    },
    {
      "id": "section353",
      "title": "غزل شمارهٔ ۳۵۳",
      "couplets": [
        [
          "من ترکِ عشقِ شاهد و ساغر نمی‌کنم",
          "صد بار توبه کردم و دیگر نمی‌کنم"
        ],
        [
          "باغِ بهشت و سایهٔ طوبی و قصر و حور",
          "با خاکِ کوی دوست برابر نمی‌کنم"
        ],
        [
          "تلقین و درسِ اهل نظر یک اشارت است",
          "گفتم کِنایتی و مکرر نمی‌کنم"
        ],
        [
          "هرگز نمی‌شود ز سرِ خود خبر مرا",
          "تا در میانِ میکده سر بَر نمی‌کنم"
        ],
        [
          "ناصِح به طَعن گفت که رو ترکِ عشق کن",
          "محتاجِ جنگ نیست برادر، نمی‌کنم"
        ],
        [
          "این تقوی‌ام تمام، که با شاهدانِ شهر",
          "ناز و کرشمه بر سرِ منبر نمی‌کنم"
        ],
        [
          "حافظ جنابِ پیرِ مُغان جایِ دولت است",
          "من تَرکِ خاک بوسیِ این در نمی‌کنم"
        ]
      ]
    },
    {
      "id": "section354",
      "title": "غزل شمارهٔ ۳۵۴",
      "couplets": [
        [
          "به مژگان سیَه کردی هزاران رِخنه در دینم",
          "بیا کز چَشمِ بیمارت هزاران دَرد برچینم"
        ],
        [
          "الا ای همنشینِ دل که یارانت بِرَفت از یاد",
          "مرا روزی مباد آن دَم که بی یادِ تو بنشینم"
        ],
        [
          "جهان پیر است و بی‌بنیاد از این فرهادکُش فریاد",
          "که کرد افسون و نیرنگش ملول از جانِ شیرینم"
        ],
        [
          "ز تابِ آتش دوری، شدم غرقِ عرق چون گُل",
          "بیار ای بادِ شبگیری نسیمی زان عرقچینم"
        ],
        [
          "جهانِ فانی و باقی فدایِ شاهد و ساقی",
          "که سلطانیِّ عالَم را طُفیلِ عشق می‌بینم"
        ],
        [
          "اگر بر جایِ من غیری گزیند دوست، حاکم اوست",
          "حرامم باد اگر من جان به جایِ دوست بُگزینم"
        ],
        [
          "صَباحَ الخیر زد بلبل، کجایی ساقیا؟ برخیز",
          "که غوغا می‌کند در سر خیالِ خوابِ دوشینم"
        ],
        [
          "شبِ رحلت هم از بستر رَوَم در قصرِ حورُالعین",
          "اگر در وقتِ جان دادن تو باشی شمعِ بالینم"
        ],
        [
          "حدیثِ آرزومندی که در این نامه ثبت افتاد",
          "همانا بی‌غلط باشد، که حافظ داد تلقینم"
        ]
      ]
    },
    {
      "id": "section355",
      "title": "غزل شمارهٔ ۳۵۵",
      "couplets": [
        [
          "حالیا مصلحتِ وقت در آن می‌بینم",
          "که کشم رَخت به میخانه و خوش بنشینم"
        ],
        [
          "جامِ مِی گیرم و از اهلِ ریا دور شَوَم",
          "یعنی از اهلِ جهان پاکدلی بُگزینم"
        ],
        [
          "جز صُراحی و کتابم نَبُوَد یار و ندیم",
          "تا حریفانِ دَغا را به جهان کم بینم"
        ],
        [
          "سر به آزادگی از خَلق برآرم چون سَرو",
          "گر دهد دست که دامن ز جهان دَرچینم"
        ],
        [
          "بس که در خرقهٔ آلوده زدم لافِ صَلاح",
          "شرمسار از رخِ ساقی و مِیِ رنگینم"
        ],
        [
          "سینهٔ تَنگِ من و بارِ غمِ او، هیهات",
          "مردِ این بارِ گران نیست دلِ مسکینم"
        ],
        [
          "من اگر رندِ خراباتم و گر زاهدِ شهر",
          "این مَتاعم که همی‌بینی و کمتر زینم"
        ],
        [
          "بندهٔ آصفِ عهدم دلم از راه مَبَر",
          "که اگر دَم زَنَم از چرخ بخواهد کینم"
        ],
        [
          "بر دلم گرد ستم‌هاست خدایا مپسند",
          "که مکدر شود آیینه مهرآیینم"
        ]
      ]
    },
    {
      "id": "section356",
      "title": "غزل شمارهٔ ۳۵۶",
      "couplets": [
        [
          "گَرَم از دست برخیزد که با دلدار بنشینم",
          "ز جامِ وصل مِی‌ نوشم، ز باغِ عیش گل چینم"
        ],
        [
          "شرابِ تلخِ صوفی سوز، بنیادم بخواهد برد",
          "لبم بر لب نِه ای ساقی و بِستان جانِ شیرینم"
        ],
        [
          "مگر دیوانه خواهم شد در این سودا که شب تا روز",
          "سخن با ماه می‌گویم، پَری در خواب می‌بینم"
        ],
        [
          "لبت شِکَّر به مستان داد و چَشمت مِی به مِیخواران",
          "منم کز غایتِ حِرمان نه با آنم نه با اینم"
        ],
        [
          "چو هر خاکی که باد آورد، فیضی بُرد از اِنعامت",
          "ز حالِ بنده یاد آور که خدمتگارِ دیرینم"
        ],
        [
          "نه هر کو نقشِ نظمی زد کلامش دلپذیر افتد",
          "تَذَروِ طُرفه من گیرم که چالاک است شاهینم"
        ],
        [
          "اگر باور نمی‌داری، رو از صورتگرِ چین پُرس",
          "که مانی نسخه می‌خواهد ز نوکِ کِلکِ مُشکینم"
        ],
        [
          "وفاداری و حق گویی نه کارِ هر کسی باشد",
          "غلامِ آصفِ ثانی جلالُ الحقِ و الدینم"
        ],
        [
          "رموزِ مستی و رندی ز من بشنو نه از واعظ",
          "که با جام و قَدَح هر دَم ندیمِ ماه و پروینم"
        ]
      ]
    },
    {
      "id": "section357",
      "title": "غزل شمارهٔ ۳۵۷",
      "couplets": [
        [
          "در خراباتِ مُغان نورِ خدا می‌بینم",
          "این عجب بین که چه نوری ز کجا می‌بینم"
        ],
        [
          "جلوه بر من مفروش ای مَلِکُ‌الْحاج که تو",
          "خانه می‌بینی و من خانه‌خدا می‌بینم"
        ],
        [
          "خواهم از زلفِ بُتان نافه‌گشایی کردن",
          "فکرِ دور است همانا که خطا می‌بینم"
        ],
        [
          "سوزِ دل، اشکِ روان، آهِ سحر، نالهٔ شب",
          "این همه از نظرِ لطفِ شما می‌بینم"
        ],
        [
          "هر دَم از رویِ تو نقشی زَنَدَم راهِ خیال",
          "با که گویم که در این پرده چه‌ها می‌بینم"
        ],
        [
          "کس ندیده‌ست ز مُشکِ خُتَن و نافهٔ چین",
          "آنچه من هر سَحَر از بادِ صبا می‌بینم"
        ],
        [
          "دوستان عیبِ نظربازیِ حافظ مکنید",
          "که من او را ز مُحِبّانِ شما می‌بینم"
        ]
      ]
    },
    {
      "id": "section358",
      "title": "غزل شمارهٔ ۳۵۸",
      "couplets": [
        [
          "غمِ زمانه که هیچش کَران نمی‌بینم",
          "دَواش جز مِیِ چون ارغوان نمی‌بینم"
        ],
        [
          "به تَرک خدمتِ پیرِ مُغان نخواهم گفت",
          "چرا که مصلحتِ خود در آن نمی‌بینم"
        ],
        [
          "ز آفتابِ قَدَح ارتفاعِ عیش بگیر",
          "چرا که طالعِ وقت آن چُنان نمی‌بینم"
        ],
        [
          "نشانِ اهل خدا عاشقیست، با خود دار",
          "که در مشایخِ شهر این نشان نمی‌بینم"
        ],
        [
          "بدین دو دیدهٔ حیران من هزار افسوس",
          "که با دو آینه رویش عیان نمی‌بینم"
        ],
        [
          "قدِ تو تا بِشُد از جویبارِ دیدهٔ من",
          "به جایِ سرو جز آبِ روان نمی‌بینم"
        ],
        [
          "در این خُمار کَسَم جرعه‌ای نمی‌بخشد",
          "ببین که اهل دلی در میان نمی‌بینم"
        ],
        [
          "نشانِ مویِ میانش که دل در او بستم",
          "ز من مَپرس که خود در میان نمی‌بینم"
        ],
        [
          "من و سفینهٔ حافظ که جز در این دریا",
          "بضاعت سخن دُرفشان نمی‌بینم"
        ]
      ]
    },
    {
      "id": "section359",
      "title": "غزل شمارهٔ ۳۵۹",
      "couplets": [
        [
          "خُرَّم آن روز کز این منزلِ ویران بروم",
          "راحتِ جان طلبم و از پِیِ جانان بروم"
        ],
        [
          "گر چه دانم که به جایی نَبَرد راه غریب",
          "من به بویِ سرِ آن زلفِ پریشان بروم"
        ],
        [
          "دلم از وحشتِ زندانِ سِکَندَر بگِرفت",
          "رخت بربندم و تا مُلکِ سلیمان بروم"
        ],
        [
          "چون صبا با تنِ بیمار و دلِ بی‌طاقت",
          "به هواداریِ آن سروِ خُرامان بروم"
        ],
        [
          "در رهِ او چو قلم گر به سرم باید رفت",
          "با دلِ زخم‌کَش و دیدهٔ گریان بروم"
        ],
        [
          "نذر کردم گر از این غم به درآیم روزی",
          "تا درِ میکده شادان و غزل‌خوان بروم"
        ],
        [
          "به هواداری او ذَرِّه‌صفت، رقص‌کنان",
          "تا لبِ چشمهٔ خورشیدِ درخشان بروم"
        ],
        [
          "تازیان را غمِ احوالِ گران‌باران نیست",
          "پارسایان مددی تا خوش و آسان بروم"
        ],
        [
          "ور چو حافظ ز بیابان نبرم رَه بیرون",
          "همرهِ کوکبهٔ آصفِ دوران بروم"
        ]
      ]
    },
    {
      "id": "section360",
      "title": "غزل شمارهٔ ۳۶۰",
      "couplets": [
        [
          "گر از این منزلِ ویران به سویِ خانه رَوَم",
          "دگر آنجا که رَوَم عاقل و فرزانه رَوَم"
        ],
        [
          "زین سفر گر به سلامت به وطن باز رَسَم",
          "نذر کردم که هم از راه به میخانه روم"
        ],
        [
          "تا بگویم که چه کشفم شد از این سیر و سلوک",
          "به درِ صومعه با بَربَط و پیمانه روم"
        ],
        [
          "آشنایانِ رَهِ عشق گَرَم خون بخورند",
          "ناکَسَم گر به شکایت سویِ بیگانه روم"
        ],
        [
          "بعد از این دستِ من و زلفِ چو زنجیرِ نگار",
          "چند و چند از پِیِ کامِ دلِ دیوانه روم"
        ],
        [
          "گر ببینم خمِ ابروی چو محرابش باز",
          "سجدهٔ شُکر کنم و از پِیِ شُکرانه روم"
        ],
        [
          "خُرَّم آن دَم که چو حافظ به تَوَلّای وزیر",
          "سرخوش از میکده با دوست به کاشانه روم"
        ]
      ]
    },
    {
      "id": "section361",
      "title": "غزل شمارهٔ ۳۶۱",
      "couplets": [
        [
          "آن که پامالِ جفا کرد چو خاکِ راهم",
          "خاک می‌بوسم و عُذرِ قَدَمَش می‌خواهم"
        ],
        [
          "من نه آنم که ز جورِ تو بِنالم، حاشا",
          "بندهٔ معتقد و چاکرِ دولتخواهم"
        ],
        [
          "بسته‌ام در خَمِ گیسویِ تو امّیدِ دراز",
          "آن مبادا که کُنَد دستِ طلب کوتاهم"
        ],
        [
          "ذَرّهٔ خاکم و در کویِ توام جای خوش است",
          "ترسم ای دوست که بادی بِبَرَد ناگاهم"
        ],
        [
          "پیرِ میخانه سَحَر جامِ جهان‌بینم داد",
          "و اندر آن آینه از حُسنِ تو کرد آگاهم"
        ],
        [
          "صوفیِ صومعهٔ عالَمِ قُدسَم لیکن",
          "حالیا دیرِ مُغان است حوالتگاهم"
        ],
        [
          "با منِ راه‌نشین خیز و سوی میکده آی",
          "تا در آن حلقه ببینی که چه صاحب جاهم"
        ],
        [
          "مست بگذشتی و از حافظت اندیشه نبود",
          "آه اگر دامنِ حُسنِ تو بگیرد آهم"
        ],
        [
          "خوشم آمد که سحر خسروِ خاور می‌گفت",
          "با همه پادشهی بندهٔ تورانشاهم"
        ]
      ]
    },
    {
      "id": "section362",
      "title": "غزل شمارهٔ ۳۶۲",
      "couplets": [
        [
          "دیدار شد مُیَسَّر و بوس و کنار هم",
          "از بَخت شُکر دارم و از روزگار هم"
        ],
        [
          "زاهد برو که طالع اگر طالعِ من است",
          "جامم به دست باشد و زلفِ نگار هم"
        ],
        [
          "ما عیب کس به مستی و رندی نمی‌کنیم",
          "لعلِ بُتان خوش است و مِیِ خوشگوار هم"
        ],
        [
          "ای دل بشارتی دَهَمَت محتسب نماند",
          "و از مِی جهان پُر است و بُتِ میگسار هم"
        ],
        [
          "خاطر به دستِ تفرقه دادن نه زیرکیست",
          "مجموعه‌ای بخواه و صُراحی بیار هم"
        ],
        [
          "بر خاکیانِ عشق فشان جرعهٔ لبش",
          "تا خاک لعل‌گون شود و مُشکبار هم"
        ],
        [
          "آن شد که چشمِ بد نگران بودی از کمین",
          "خصم از میان بِرَفت و سرشک از کنار هم"
        ],
        [
          "چون کائنات جمله به بویِ تو زنده‌اند",
          "ای آفتاب سایه ز ما برمدار هم"
        ],
        [
          "چون آب روی لاله و گل، فیضِ حُسنِ توست",
          "ای ابرِ لطف بر منِ خاکی بِبار هم"
        ],
        [
          "حافظ اسیرِ زلفِ تو شد از خدا بترس",
          "و از اِنتِصافِ آصفِ جم اقتدار هم"
        ],
        [
          "بُرهان مُلک و دین که ز دستِ وزارتش",
          "ایام کانْ یمین شد و دریا یسار هم"
        ],
        [
          "بر یادِ رایِ انورِ او آسمان به صبح",
          "جان می‌کُنَد فدا و کواکب نثار هم"
        ],
        [
          "گویِ زمین ربودهٔ چوگانِ عدلِ اوست",
          "وین برکشیده گنبدِ نیلی حصار هم"
        ],
        [
          "عزمِ سَبُک عِنان تو در جنبش آورد",
          "این پایدار مرکز عالی مدار هم"
        ],
        [
          "تا از نتیجه فلک و طور دور اوست",
          "تبدیل ماه و سال و خزان و بهار هم"
        ],
        [
          "خالی مباد کاخِ جلالش ز سروران",
          "و از ساقیانِ سَرو قَدِ گُلعِذار هم"
        ]
      ]
    },
    {
      "id": "section363",
      "title": "غزل شمارهٔ ۳۶۳",
      "couplets": [
        [
          "دَردَم از یار است و درمان نیز هم",
          "دل فدایِ او شد و جان نیز هم"
        ],
        [
          "این که می‌گویند آن خوشتر ز حسن",
          "یار ما این دارد و آن نیز هم"
        ],
        [
          "یاد باد آن کاو به قصدِ خونِ ما",
          "عهد را بشکست و پیمان نیز هم"
        ],
        [
          "دوستان در پرده می‌گویم سخن",
          "گفته خواهد شد به دَستان نیز هم"
        ],
        [
          "چون سر آمد دولتِ شب‌هایِ وصل",
          "بگذرد ایامِ هِجران نیز هم"
        ],
        [
          "هر دو عالم یک فروغِ رویِ اوست",
          "گفتمت پیدا و پنهان نیز هم"
        ],
        [
          "اعتمادی نیست بر کارِ جهان",
          "بلکه بر گردونِ گَردان نیز هم"
        ],
        [
          "عاشق از قاضی نترسد مِی بیار",
          "بلکه از یَرغویِ دیوان نیز هم"
        ],
        [
          "محتسب داند که حافظ عاشق است",
          "و آصفِ مُلکِ سلیمان نیز هم"
        ]
      ]
    },
    {
      "id": "section364",
      "title": "غزل شمارهٔ ۳۶۴",
      "couplets": [
        [
          "ما بی‌غمانِ مست دل از دست داده‌ایم",
          "هم‌رازِ عشق و هم‌نفسِ جامِ باده‌ایم"
        ],
        [
          "بر ما بسی کمانِ ملامت کشیده‌اند",
          "تا کارِ خود ز ابرویِ جانان گشاده‌ایم"
        ],
        [
          "ای گُل تو دوش داغِ صَبوحی کشیده‌ای",
          "ما آن شقایقیم که با داغ زاده‌ایم"
        ],
        [
          "پیرِ مُغان ز توبهٔ ما گر ملول شد",
          "گو باده صاف کن که به عذر ایستاده‌ایم"
        ],
        [
          "کار از تو می‌رود، مددی ای دلیلِ راه",
          "کانصاف می‌دهیم و ز راه اوفتاده‌ایم"
        ],
        [
          "چون لاله، مِی مبین و قَدَح در میانِ کار",
          "این داغ بین که بر دلِ خونین نهاده‌ایم"
        ],
        [
          "گفتی که «حافظ این همه رنگ و خیال چیست؟!»",
          "نقشِ غلط مَبین که همان لوحِ ساده‌ایم"
        ]
      ]
    },
    {
      "id": "section365",
      "title": "غزل شمارهٔ ۳۶۵",
      "couplets": [
        [
          "عمریست تا به راهِ غَمَت رو نهاده‌ایم",
          "روی و ریایِ خَلق به یک سو نهاده‌ایم"
        ],
        [
          "طاق و رواقِ مدرسه و قال و قیلِ عِلم",
          "در راهِ جام و ساقیِ مَه رو نهاده‌ایم"
        ],
        [
          "هم جان بِدان دو نرگسِ جادو سپرده‌ایم",
          "هم دل بدان دو سُنبلِ هندو نهاده‌ایم"
        ],
        [
          "عمری گذشت تا به امیدِ اشارتی",
          "چشمی بدان دو گوشهٔ ابرو نهاده‌ایم"
        ],
        [
          "ما مُلکِ عافیت نه به لشکر گرفته‌ایم",
          "ما تختِ سلطنت نه به بازو نهاده‌ایم"
        ],
        [
          "تا سِحْرِ چَشم یار چه بازی کند که باز",
          "بنیاد بر کرشمهٔ جادو نهاده‌ایم"
        ],
        [
          "بی زلفِ سرکشش سرِ سودایی از ملال",
          "همچون بنفشه بر سرِ زانو نهاده‌ایم"
        ],
        [
          "در گوشهٔ امید چو نَظّارگانِ ماه",
          "چَشمِ طلب بر آن خَمِ ابرو نهاده‌ایم"
        ],
        [
          "گفتی که حافظا دل سرگشته‌ات کجاست؟",
          "در حلقه‌هایِ آن خَمِ گیسو نهاده‌ایم"
        ]
      ]
    },
    {
      "id": "section366",
      "title": "غزل شمارهٔ ۳۶۶",
      "couplets": [
        [
          "ما بدین در نه پِیِ حشمت و جاه آمده‌ایم",
          "از بد حادثه این جا به پناه آمده‌ایم"
        ],
        [
          "رهروِ منزلِ عشقیم و زِ سرحدِّ عَدَم",
          "تا به اقلیمِ وجود این همه راه آمده‌ایم"
        ],
        [
          "سبزهٔ خطِّ تو دیدیم و زِ بُستانِ بهشت",
          "به طلبکاریِ این مهرگیاه آمده‌ایم"
        ],
        [
          "با چُنین گنج که شد خازنِ او روحِ امین",
          "به گدایی به درِ خانهٔ شاه آمده‌ایم"
        ],
        [
          "لنگرِ حِلمِ تو ای کشتیِ توفیق کجاست؟",
          "که در این بحرِ کَرَم غرقِ گناه آمده‌ایم"
        ],
        [
          "آبرو می‌رود ای ابرِ خطاپوش ببار",
          "که به دیوانِ عمل نامه‌سیاه آمده‌ایم"
        ],
        [
          "حافظ این خرقهٔ پشمینه بینداز که ما",
          "از پِیِ قافله با آتشِ آه آمده‌ایم"
        ]
      ]
    },
    {
      "id": "section367",
      "title": "غزل شمارهٔ ۳۶۷",
      "couplets": [
        [
          "فتوی پیرِ مُغان دارم و قولیست قدیم",
          "که حرام است مِی آنجا که نه یار است ندیم"
        ],
        [
          "چاک خواهم زدن این دلقِ ریایی، چه کنم؟",
          "روح را صحبتِ ناجنس عذابیست الیم"
        ],
        [
          "تا مگر جرعه فشانَد لبِ جانان بر من",
          "سال‌ها شد که منم بر درِ میخانه مقیم"
        ],
        [
          "مگرش خدمتِ دیرین من از یاد برفت",
          "ای نسیم سحری یاد دَهَش عهدِ قدیم"
        ],
        [
          "بعد صد سال اگر بر سرِ خاکم گذری",
          "سر برآرد ز گِلم رقص کنان عَظمِ رَمیم"
        ],
        [
          "دلبر از ما به صد امّید سِتد اول دل",
          "ظاهرا عهد فرامُش نَکُنَد خلقِ کریم"
        ],
        [
          "غنچه گو تنگدل از کارِ فروبسته مَباش",
          "کز دم صبح مدد یابی و انفاسِ نسیم"
        ],
        [
          "فکر بهبود خود ای دل ز دری دیگر کن",
          "درد عاشق نشود به، به مداوایِ حکیم"
        ],
        [
          "گوهرِ معرفت آموز که با خود بِبَری",
          "که نصیبِ دگران است نِصابِ زر و سیم"
        ],
        [
          "دام سخت است مگر یار شود لطفِ خدا",
          "ور نه آدم نَبَرد صرفه ز شیطانِ رجیم"
        ],
        [
          "حافظ ار سیم و زرت نیست چه شد؟ شاکر باش",
          "چه به از دولتِ لطفِ سخن و طَبع سلیم"
        ]
      ]
    },
    {
      "id": "section368",
      "title": "غزل شمارهٔ ۳۶۸",
      "couplets": [
        [
          "خیز تا از درِ میخانه گُشادی طلبیم",
          "به رَهِ دوست نشینیم و مُرادی طلبیم"
        ],
        [
          "زادِ راهِ حَرمِ وصل نداریم مگر",
          "به گدایی ز درِ میکده زادی طلبیم"
        ],
        [
          "اشکِ آلودهٔ ما گرچه روان است ولی",
          "به رسالت سویِ او پاک‌نهادی طلبیم"
        ],
        [
          "لذتِ داغِ غمت بر دلِ ما باد حرام",
          "اگر از جورِ غمِ عشقِ تو دادی طلبیم"
        ],
        [
          "نقطهٔ خالِ تو بر لوحِ بصر نَتوان زد",
          "مگر از مَردُمَکِ دیده مِدادی طلبیم"
        ],
        [
          "عشوه‌ای از لبِ شیرینِ تو دل خواست به جان",
          "به شکرخنده لَبَت گفت مَزادی طلبیم"
        ],
        [
          "تا بُوَد نسخهٔ عطری دل سودازده را",
          "از خطِ غالیه‌سایِ تو سوادی طلبیم"
        ],
        [
          "چون غمت را نَتَوان یافت مگر در دلِ شاد",
          "ما به امّیدِ غمت خاطرِ شادی طلبیم"
        ],
        [
          "بر درِ مدرسه تا چند نشینی حافظ؟",
          "خیز تا از درِ میخانه گُشادی طلبیم"
        ]
      ]
    },
    {
      "id": "section369",
      "title": "غزل شمارهٔ ۳۶۹",
      "couplets": [
        [
          "ما زِ یاران چَشمِ یاری داشتیم",
          "خود غلط بود آنچه ما پنداشتیم"
        ],
        [
          "تا درختِ دوستی بَر کِی دهد",
          "حالیا رفتیم و تخمی کاشتیم"
        ],
        [
          "گفت‌و‌گو آیینِ درویشی نبود",
          "ور نه با تو ماجراها داشتیم"
        ],
        [
          "شیوهٔ چَشمت فریبِ جنگ داشت",
          "ما غلط کردیم و صلح انگاشتیم"
        ],
        [
          "گُلبُنِ حُسنَت نه خود شد دلفُروز",
          "ما دَمِ همت بر او بگماشتیم"
        ],
        [
          "نکته‌ها رفت و شکایت کس نکرد",
          "جانبِ حُرمَت فرو نگذاشتیم"
        ],
        [
          "گفت خود دادی به ما دل حافظا",
          "ما مُحَصِّل بر کسی نَگماشتیم"
        ]
      ]
    },
    {
      "id": "section370",
      "title": "غزل شمارهٔ ۳۷۰",
      "couplets": [
        [
          "صَلاح از ما چه می‌جویی؟ که مستان را صَلا گفتیم",
          "به دورِ نرگسِ مستت سلامت را دعا گفتیم"
        ],
        [
          "درِ میخانه‌ام بُگشا که هیچ از خانقه نَگشود",
          "گَرَت باور بُوَد ور نه سخن این بود و ما گفتیم"
        ],
        [
          "من از چشمِ تو ای ساقی خراب افتاده‌ام لیکن",
          "بلایی کز حبیب آید هِزارش مَرحَبا گفتیم"
        ],
        [
          "اگر بر من نَبَخشایی پشیمانی خوری آخر",
          "به خاطر دار این معنی که در خدمت کجا گفتیم"
        ],
        [
          "قَدَت گفتم که شمشاد است؛ بس خِجلَت به بار آورد",
          "که این نسبت چرا کردیم و این بُهتان چرا گفتیم"
        ],
        [
          "جگر چون نافه‌ام خون گشت کم زینم نمی‌باید",
          "جزای آن که با زلفت سخن از چین خطا گفتیم"
        ],
        [
          "تو آتش گشتی ای حافظ ولی با یار درنگرفت",
          "ز بدعهدیِّ گُل گویی حکایت با صبا گفتیم"
        ]
      ]
    },
    {
      "id": "section371",
      "title": "غزل شمارهٔ ۳۷۱",
      "couplets": [
        [
          "ما درس سحر در ره میخانه نهادیم",
          "محصول دعا در ره جانانه نهادیم"
        ],
        [
          "در خرمن صد زاهد عاقل زند آتش",
          "این داغ که ما بر دل دیوانه نهادیم"
        ],
        [
          "سلطان ازل گنج غم عشق به ما داد",
          "تا روی در این منزل ویرانه نهادیم"
        ],
        [
          "در دل ندهم ره پس از این مهر بتان را",
          "مهر لب او بر در این خانه نهادیم"
        ],
        [
          "در خرقه از این بیش منافق نتوان بود",
          "بنیاد از این شیوه رندانه نهادیم"
        ],
        [
          "چون می‌رود این کشتی سرگشته که آخر",
          "جان در سر آن گوهر یک دانه نهادیم"
        ],
        [
          "المنة للَّه که چو ما بی‌دل و دین بود",
          "آن را که لقب عاقل و فرزانه نهادیم"
        ],
        [
          "قانع به خیالی ز تو بودیم چو حافظ",
          "یا رب چه گداهمت و بیگانه نهادیم"
        ]
      ]
    },
    {
      "id": "section372",
      "title": "غزل شمارهٔ ۳۷۲",
      "couplets": [
        [
          "بگذار تا ز شارع میخانه بگذریم",
          "کز بهر جرعه‌ای همه محتاج این دریم"
        ],
        [
          "روز نخست چون دم رندی زدیم و عشق",
          "شرط آن بود که جز ره آن شیوه نسپریم"
        ],
        [
          "جایی که تخت و مسند جم می‌رود به باد",
          "گر غم خوریم خوش نبود به که می خوریم"
        ],
        [
          "تا بو که دست در کمر او توان زدن",
          "در خون دل نشسته چو یاقوت احمریم"
        ],
        [
          "واعظ مکن نصیحت شوریدگان که ما",
          "با خاک کوی دوست به فردوس ننگریم"
        ],
        [
          "چون صوفیان به حالت و رقصند مقتدا",
          "ما نیز هم به شعبده دستی برآوریم"
        ],
        [
          "از جرعه تو خاک زمین در و لعل یافت",
          "بیچاره ما که پیش تو از خاک کمتریم"
        ],
        [
          "حافظ چو ره به کنگره کاخ وصل نیست",
          "با خاک آستانه این در به سر بریم"
        ]
      ]
    },
    {
      "id": "section373",
      "title": "غزل شمارهٔ ۳۷۳",
      "couplets": [
        [
          "خیز تا خرقه صوفی به خرابات بریم",
          "شطح و طامات به بازار خرافات بریم"
        ],
        [
          "سوی رندان قلندر به ره آورد سفر",
          "دلق بسطامی و سجاده طامات بریم"
        ],
        [
          "تا همه خلوتیان جام صبوحی گیرند",
          "چنگ صبحی به در پیر مناجات بریم"
        ],
        [
          "با تو آن عهد که در وادی ایمن بستیم",
          "همچو موسی ارنی گوی به میقات بریم"
        ],
        [
          "کوس ناموس تو بر کنگره عرش زنیم",
          "علم عشق تو بر بام سماوات بریم"
        ],
        [
          "خاک کوی تو به صحرای قیامت فردا",
          "همه بر فرق سر از بهر مباهات بریم"
        ],
        [
          "ور نهد در ره ما خار ملامت زاهد",
          "از گلستانش به زندان مکافات بریم"
        ],
        [
          "شرممان باد ز پشمینه آلوده خویش",
          "گر بدین فضل و هنر نام کرامات بریم"
        ],
        [
          "قدر وقت ار نشناسد دل و کاری نکند",
          "بس خجالت که از این حاصل اوقات بریم"
        ],
        [
          "فتنه می‌بارد از این سقف مقرنس برخیز",
          "تا به میخانه پناه از همه آفات بریم"
        ],
        [
          "در بیابان فنا گم شدن آخر تا کی",
          "ره بپرسیم مگر پی به مهمات بریم"
        ],
        [
          "حافظ آب رخ خود بر در هر سفله مریز",
          "حاجت آن به که بر قاضی حاجات بریم"
        ]
      ]
    },
    {
      "id": "section374",
      "title": "غزل شمارهٔ ۳۷۴",
      "couplets": [
        [
          "بیا تا گل برافشانیم و می در ساغر اندازیم",
          "فلک را سقف بشکافیم و طرحی نو دراندازیم"
        ],
        [
          "اگر غم لشکر انگیزد که خون عاشقان ریزد",
          "من و ساقی به هم تازیم و بنیادش براندازیم"
        ],
        [
          "شراب ارغوانی را گلاب اندر قَدَح ریزیم",
          "نسیم عِطرگردان را شِکَر در مِجمَر اندازیم"
        ],
        [
          "چو در دست است رودی خوش، بزن مطرب سرودی خوش",
          "که دست‌افشان غزل خوانیم و پاکوبان سر اندازیم"
        ],
        [
          "صبا خاک وجود ما بدان عالی‌جناب انداز",
          "بُوَد کان شاه خوبان را نظر بر مَنظَر اندازیم"
        ],
        [
          "یکی از عقل می‌لافد یکی طامات می‌بافد",
          "بیا کاین داوری‌ها را به پیشِ داور اندازیم"
        ],
        [
          "بهشت عَدْن اگر خواهی بیا با ما به میخانه",
          "که از پای خُمَت روزی به حوضِ کوثر اندازیم"
        ],
        [
          "سخندانی و خوشخوانی نمی‌ورزند در شیراز",
          "بیا حافظ که تا خود را به مُلکی دیگر اندازیم"
        ]
      ]
    },
    {
      "id": "section375",
      "title": "غزل شمارهٔ ۳۷۵",
      "couplets": [
        [
          "صوفی بیا که خرقه سالوس برکشیم",
          "وین نقش زرق را خط بطلان به سر کشیم"
        ],
        [
          "نذر و فتوح صومعه در وجه می نهیم",
          "دلق ریا به آب خرابات برکشیم"
        ],
        [
          "فردا اگر نه روضه رضوان به ما دهند",
          "غلمان ز روضه حور ز جنت به درکشیم"
        ],
        [
          "بیرون جهیم سرخوش و از بزم صوفیان",
          "غارت کنیم باده و شاهد به بر کشیم"
        ],
        [
          "عشرت کنیم ور نه به حسرت کشندمان",
          "روزی که رخت جان به جهانی دگر کشیم"
        ],
        [
          "سر خدا که در تتق غیب منزویست",
          "مستانه‌اش نقاب ز رخسار برکشیم"
        ],
        [
          "کو جلوه‌ای ز ابروی او تا چو ماه نو",
          "گوی سپهر در خم چوگان زر کشیم"
        ],
        [
          "حافظ نه حد ماست چنین لاف‌ها زدن",
          "پای از گلیم خویش چرا بیشتر کشیم"
        ]
      ]
    },
    {
      "id": "section376",
      "title": "غزل شمارهٔ ۳۷۶",
      "couplets": [
        [
          "دوستان وقت گل آن به که به عشرت کوشیم",
          "سخن اهل دل است این و به جان بنیوشیم"
        ],
        [
          "نیست در کس کرم و وقت طرب می‌گذرد",
          "چاره آن است که سجاده به مِی بفروشیم"
        ],
        [
          "خوش هوایی‌ست فرح‌بخش خدایا بفرست",
          "نازنینی که به رویش مِی گل‌گون نوشیم"
        ],
        [
          "ارغنون ساز فلک ره‌زن اهل هنر است",
          "چون از این غصه ننالیم و چرا نخروشیم؟"
        ],
        [
          "گل به جوش آمد و از مِی نزدیمش آبی",
          "لاجرم زآتش حرمان و هوس می‌جوشیم"
        ],
        [
          "می‌کشیم از قدح لاله شرابی موهوم",
          "چشم بد دور که بی‌مطرب و مِی مدهوشیم"
        ],
        [
          "حافظ این حال عجب با که توان گفت که ما",
          "بلبلانیم که در مُوسم گل خاموشیم"
        ]
      ]
    },
    {
      "id": "section377",
      "title": "غزل شمارهٔ ۳۷۷",
      "couplets": [
        [
          "ما شبی دست برآریم و دعایی بکنیم",
          "غم هجران تو را چاره ز جایی بکنیم"
        ],
        [
          "دلِ بیمار شد از دست، رفیقان مددی",
          "تا طبیبش به سر آریم و دوایی بکنیم"
        ],
        [
          "آن که بی‌جرم برنجید و به تیغم زد و رفت",
          "بازش آرید خدا را که صفایی بکنیم"
        ],
        [
          "خشک شد بیخ طرب راه خرابات کجاست",
          "تا در آن آب و هوا نشو و نمایی بکنیم"
        ],
        [
          "مدد از خاطر رندان طلب ای دل ور نه",
          "کار صعب است مبادا که خطایی بکنیم"
        ],
        [
          "سایهٔ طایر کم حوصله کاری نکند",
          "طلب از سایهٔ میمون همایی بکنیم"
        ],
        [
          "دلم از پرده بشد حافظ خوش‌گوی کجاست",
          "تا به قول و غزلش ساز نوایی بکنیم"
        ]
      ]
    },
    {
      "id": "section378",
      "title": "غزل شمارهٔ ۳۷۸",
      "couplets": [
        [
          "ما نگوییم بد و میل به ناحق نکنیم",
          "جامه کس سیه و دلق خود ازرق نکنیم"
        ],
        [
          "عیب درویش و توانگر به کم و بیش بد است",
          "کار بد مصلحت آن است که مطلق نکنیم"
        ],
        [
          "رقم مغلطه بر دفتر دانش نزنیم",
          "سر حق بر ورق شعبده ملحق نکنیم"
        ],
        [
          "شاه اگر جرعه رندان نه به حرمت نوشد",
          "التفاتش به می صاف مروّق نکنیم"
        ],
        [
          "خوش برانیم جهان در نظر راهروان",
          "فکر اسب سیه و زین مغرّق نکنیم"
        ],
        [
          "آسمان کشتی ارباب هنر می‌شکند",
          "تکیه آن به که بر این بحر معلّق نکنیم"
        ],
        [
          "گر بدی گفت حسودی و رفیقی رنجید",
          "گو تو خوش باش که ما گوش به احمق نکنیم"
        ],
        [
          "حافظ ار خصم خطا گفت نگیریم بر او",
          "ور به حق گفت جدل با سخن حق نکنیم"
        ]
      ]
    },
    {
      "id": "section379",
      "title": "غزل شمارهٔ ۳۷۹",
      "couplets": [
        [
          "سرم خوش است و به بانگ بلند می‌گویم",
          "که من نسیم حیات از پیاله می‌جویم"
        ],
        [
          "عبوس زهد به وجه خمار ننشیند",
          "مرید خرقهٔ دردی‌کشان خوش‌خویم"
        ],
        [
          "شدم فسانه به سرگشتگی و ابروی دوست",
          "کشید در خم چوگان خویش چون گویم"
        ],
        [
          "گرم نه پیر مغان در به روی بگشاید",
          "کدام در بزنم چاره از کجا جویم"
        ],
        [
          "مکن در این چمنم سرزنش به خودرویی",
          "چنان که پرورشم می‌دهند می‌رویم"
        ],
        [
          "تو خانقاه و خرابات در میانه مبین",
          "خدا گواه که هر جا که هست با اویم"
        ],
        [
          "غبار راه طلب کیمیای بهروزیست",
          "غلام دولت آن خاک عنبرین بویم"
        ],
        [
          "ز شوق نرگس مست بلندبالایی",
          "چو لاله با قدح افتاده بر لب جویم"
        ],
        [
          "بیار می که به فتوی حافظ از دل پاک",
          "غبار زرق به فیض قدح فروشویم"
        ]
      ]
    },
    {
      "id": "section380",
      "title": "غزل شمارهٔ ۳۸۰",
      "couplets": [
        [
          "بارها گفته‌ام و بار دگر می‌گویم",
          "که من دلشده این ره نه به خود می‌پویم"
        ],
        [
          "در پس آینه طوطی صفتم داشته‌اند",
          "آن چه استاد ازل گفت بگو می‌گویم"
        ],
        [
          "من اگر خارم و گر گل چمن آرایی هست",
          "که از آن دست که او می‌کشدم می‌رویم"
        ],
        [
          "دوستان عیب من بی‌دل حیران مکنید",
          "گوهری دارم و صاحب نظری می‌جویم"
        ],
        [
          "گرچه با دلق ملمع می گلگون عیب است",
          "مکنم عیب کز او رنگ ریا می‌شویم"
        ],
        [
          "خنده و گریه عشاق ز جایی دگر است",
          "می‌سرایم به شب و وقت سحر می‌مویم"
        ],
        [
          "حافظم گفت که خاک در میخانه مبوی",
          "گو مکن عیب که من مشک ختن می‌بویم"
        ]
      ]
    },
    {
      "id": "section381",
      "title": "غزل شمارهٔ ۳۸۱",
      "couplets": [
        [
          "گرچه ما بندگان پادشهیم",
          "پادشاهان ملک صبحگهیم"
        ],
        [
          "گنج در آستین و کیسه تهی",
          "جام گیتی‌نما و خاک رهیم"
        ],
        [
          "هوشیار حضور و مست غرور",
          "بحر توحید و غرقهٔ گنهیم"
        ],
        [
          "شاهد بخت چون کرشمه کند",
          "ماش آیینه‌ رخ چو مهیم"
        ],
        [
          "شاه بیدار بخت را هر شب",
          "ما نگهبان افسر و کلهیم"
        ],
        [
          "گو غنیمت شمار صحبت ما",
          "که تو در خواب و ما به دیده گهیم"
        ],
        [
          "شاه منصور واقف است که ما",
          "روی همّت به هر کجا که نهیم"
        ],
        [
          "دشمنان را ز خون کفن سازیم",
          "دوستان را قبای فتح دهیم"
        ],
        [
          "رنگ تزویر پیش ما نبود",
          "شیر سرخیم و افعی سیهیم"
        ],
        [
          "وام حافظ بگو که بازدهند",
          "کرده‌ای اعتراف و ما گوهیم"
        ]
      ]
    },
    {
      "id": "section382",
      "title": "غزل شمارهٔ ۳۸۲",
      "couplets": [
        [
          "فاتحه‌ای چو آمدی بر سر خسته‌ای بخوان",
          "لب بگشا که می‌دهد لعل لبت به مرده جان"
        ],
        [
          "آن که به پرسش آمد و فاتحه خواند و می‌رود",
          "گو نفسی که روح را می‌کنم از پِیَش روان"
        ],
        [
          "ای که طبیبِ خسته‌ای، رویِ زبان من ببین",
          "کـاین دم و دود سینه‌ام، بار دل است بر زبان"
        ],
        [
          "گرچه تب استخوان من کرد ز مهرْ گرم و رفت",
          "همچو تبم نمی‌رود آتشِ مهر از استخوان"
        ],
        [
          "حال دلم ز خالِ تو هست در آتشش وطن",
          "چشمم از آن دو چشم تو خسته شده‌ست و ناتوان"
        ],
        [
          "بازنشانْ حرارتم ز آب دو دیده و ببین",
          "نبض مرا که می‌دهد هیچ ز زندگی نشان"
        ],
        [
          "آن که مدام شیشه‌ام از پی عیش داده است",
          "شیشه‌ام از چه می‌برد پیش طبیب هر زمان؟"
        ],
        [
          "حافظ از آب زندگی شعر تو داد شربتم",
          "ترکِ طبیب کن بیا نسخهٔ شربتم بخوان"
        ]
      ]
    },
    {
      "id": "section383",
      "title": "غزل شمارهٔ ۳۸۳",
      "couplets": [
        [
          "چندان که گفتم غم با طبیبان",
          "درمان نکردند مسکین غریبان"
        ],
        [
          "آن گل که هر دم در دست بادیست",
          "گو شرم بادش از عندلیبان"
        ],
        [
          "یا رب امان ده تا بازبیند",
          "چشم محبان روی حبیبان"
        ],
        [
          "درج محبت بر مهر خود نیست",
          "یا رب مبادا کام رقیبان"
        ],
        [
          "ای منعم آخر بر خوان جودت",
          "تا چند باشیم از بی نصیبان"
        ],
        [
          "حافظ نگشتی شیدای گیتی",
          "گر می‌شنیدی پند ادیبان"
        ]
      ]
    },
    {
      "id": "section384",
      "title": "غزل شمارهٔ ۳۸۴",
      "couplets": [
        [
          "می‌سوزم از فِراقت روی از جَفا بگردان",
          "هجران بلایِ ما شد، یا رب بلا بگردان"
        ],
        [
          "مَه جلوه می‌نماید بر سبز خِنگِ گَردون",
          "تا او به سر درآید، بر رَخش پا بگردان"
        ],
        [
          "مَرغول را بَرافشان یعنی به رَغمِ سنبل",
          "گِردِ چمن بُخوری همچون صبا بگردان"
        ],
        [
          "یغمایِ عقل و دین را بیرون خرام سرمست",
          "در سر کلاه بِشکن در بَر قَبا بگردان"
        ],
        [
          "ای نورِ چشمِ مستان در عینِ انتظارم",
          "چنگِ حزین و جامی بِنواز یا بگردان"
        ],
        [
          "دوران همی‌نویسد بر عارضش خطی خوش",
          "یا رب نوشتهٔ بد از یارِ ما بگردان"
        ],
        [
          "حافظ ز خوبرویان بختت جز این قَدَر نیست",
          "گر نیستت رضایی حُکمِ قضا بگردان"
        ]
      ]
    },
    {
      "id": "section385",
      "title": "غزل شمارهٔ ۳۸۵",
      "couplets": [
        [
          "یا رب آن آهوی مشکین به خُتَن باز رسان",
          "وان سهی سروِ خرامان به چمن باز رسان"
        ],
        [
          "دل آزردهٔ ما را به نسیمی بنواز",
          "یعنی آن جانِ ز تن رفته به تن باز رسان"
        ],
        [
          "ماه و خورشید به منزل چو به امرِ تو رسند",
          "یارِ مه‌روی مرا نیز به من باز رسان"
        ],
        [
          "دیده‌ها در طلبِ لعلِ یَمانی خون شد",
          "یا رب آن کوکبِ رخشان به یَمَن باز رسان"
        ],
        [
          "برو ای طایرِ میمونِ همایون آثار",
          "پیش عنقا سخنِ زاغ و زَغَن باز رسان"
        ],
        [
          "سخن این است که ما بی تو نخواهیم حیات",
          "بشنو ای پیکِ خبرگیر و سخن باز رسان"
        ],
        [
          "آن که بودی وطنش دیدهٔ حافظ یا رب",
          "به مرادش ز غریبی به وطن باز رسان"
        ]
      ]
    },
    {
      "id": "section386",
      "title": "غزل شمارهٔ ۳۸۶",
      "couplets": [
        [
          "خدا را کم نشین با خرقه پوشان",
          "رخ از رندان بی‌سامان مپوشان"
        ],
        [
          "در این خرقه بسی آلودگی هست",
          "خوشا وقت قبای می فروشان"
        ],
        [
          "در این صوفی‌وشان دَردی ندیدم",
          "که صافی باد عیش دُردنوشان"
        ],
        [
          "تو نازک‌طبعی و طاقت نیاری",
          "گرانی‌های مشتی دلق‌پوشان"
        ],
        [
          "چو مستم کرده‌ای مستور منشین",
          "چو نوشم داده‌ای زهرم منوشان"
        ],
        [
          "بیا وز غَبْن این سالوسیان بین",
          "صُراحی خون‌دل و بربط خروشان"
        ],
        [
          "ز دلگرمی حافظ بر حذر باش",
          "که دارد سینه‌ای چون دیگ جوشان"
        ]
      ]
    },
    {
      "id": "section387",
      "title": "غزل شمارهٔ ۳۸۷",
      "couplets": [
        [
          "شاه شمشادقدان خسرو شیرین‌دهنان",
          "که به مژگان شکند قلب همه صف‌شکنان"
        ],
        [
          "مست بگذشت و نظر بر من درویش انداخت",
          "گفت ای چشم و چراغ همه شیرین‌سخنان"
        ],
        [
          "تا کی از سیم و زرت کیسه تهی خواهد بود",
          "بنده من شو و برخور ز همه سیمتنان"
        ],
        [
          "کمتر از ذره نه‌ای پست مشو مهر بورز",
          "تا به خلوتگه خورشید رسی چرخ‌زنان"
        ],
        [
          "بر جهان تکیه مکن ور قدحی مِی‌ داری",
          "شادی زهره‌جبینان خور و نازک‌بدنان"
        ],
        [
          "پیر پیمانه‌کش من که روانش خوش باد",
          "گفت پرهیز کن از صحبت پیمان‌شکنان"
        ],
        [
          "دامن دوست به دست آر و ز دشمن بگسل",
          "مرد یزدان شو و فارغ گذر از اهرمنان"
        ],
        [
          "با صبا در چمن لاله سحر می‌گفتم",
          "که شهیدانِ که‌اند این همه خونین‌کفنان"
        ],
        [
          "گفت حافظ من و تو محرم این راز نه‌ایم",
          "از می لعل حکایت کن و شیرین‌دهنان"
        ]
      ]
    },
    {
      "id": "section388",
      "title": "غزل شمارهٔ ۳۸۸",
      "couplets": [
        [
          "بهار و گل طرب‌انگیز گشت و توبه‌شکن",
          "به شادی رخِ گل بیخ غم ز دل بر کن"
        ],
        [
          "رسید باد صبا غنچه در هواداری",
          "ز خود برون شد و بر خود درید پیراهن"
        ],
        [
          "طریق صدق بیاموز از آب صافیِ دل",
          "به راستی طلب آزادگی ز سرو چمن"
        ],
        [
          "ز دستبرد صبا گرد گل کلاله نگر",
          "شکنج گیسوی سنبل ببین به روی سمن"
        ],
        [
          "عروس غنچه رسید از حرم به طالع سعد",
          "بعینه دل و دین می‌برد به وجه حسن"
        ],
        [
          "صفیر بلبل شوریده و نفیر هزار",
          "برای وصل گل آمد برون ز بیت حزن"
        ],
        [
          "حدیث صحبت خوبان و جام باده بگو",
          "به قول حافظ و فتوی پیر صاحب فن"
        ]
      ]
    },
    {
      "id": "section389",
      "title": "غزل شمارهٔ ۳۸۹",
      "couplets": [
        [
          "چو گل هر دم به بویت جامه در تن",
          "کنم چاک از گریبان تا به دامن"
        ],
        [
          "تنت را دید گل گویی که در باغ",
          "چو مستان جامه را بدرید بر تن"
        ],
        [
          "من از دست غمت مشکل برم جان",
          "ولی دل را تو آسان بردی از من"
        ],
        [
          "به قول دشمنان برگشتی از دوست",
          "نگردد هیچ کس با دوست دشمن"
        ],
        [
          "تنت در جامه چون در جام باده",
          "دلت در سینه چون در سیم آهن"
        ],
        [
          "ببار ای شمع اشک از چشم خونین",
          "که شد سوز دلت بر خلق روشن"
        ],
        [
          "مکن کز سینه‌ام آه جگرسوز",
          "برآید همچو دود از راه روزن"
        ],
        [
          "دلم را مشکن و در پا مینداز",
          "که دارد در سر زلف تو مسکن"
        ],
        [
          "چو دل در زلف تو بسته‌ست حافظ",
          "بدین سان کار او در پا میفکن"
        ]
      ]
    },
    {
      "id": "section390",
      "title": "غزل شمارهٔ ۳۹۰",
      "couplets": [
        [
          "افسر سلطان گل پیدا شد از طرف چمن",
          "مقدمش یا رب مبارک باد بر سرو و سمن"
        ],
        [
          "خوش به جای خویشتن بود این نشست خسروی",
          "تا نشیند هر کسی اکنون به جای خویشتن"
        ],
        [
          "خاتم جم را بشارت ده به حسن خاتمت",
          "کاسم اعظم کرد از او کوتاه دست اهرمن"
        ],
        [
          "تا ابد معمور باد این خانه کز خاک درش",
          "هر نفس با بوی رحمان می‌وزد باد یمن"
        ],
        [
          "شوکت پور پشنگ و تیغ عالمگیر او",
          "در همه شهنامه‌ها شد داستان انجمن"
        ],
        [
          "خنگ چوگانی چرخت رام شد در زیر زین",
          "شهسوارا چون به میدان آمدی گویی بزن"
        ],
        [
          "جویبار ملک را آب روان شمشیر توست",
          "تو درخت عدل بنشان بیخ بدخواهان بکن"
        ],
        [
          "بعد از این نشگفت اگر با نکهت خلق خوشت",
          "خیزد از صحرای ایذج نافه مشک ختن"
        ],
        [
          "گوشه گیران انتظار جلوهٔ خوش می‌کنند",
          "برشکن طرف کلاه و برقع از رخ برفکن"
        ],
        [
          "مشورت با عقل کردم گفت حافظ می بنوش",
          "ساقیا می ده به قول مستشار مؤتمن"
        ],
        [
          "ای صبا بر ساقی بزم اتابک عرضه دار",
          "تا از آن جام زرافشان جرعه‌ای بخشد به من"
        ]
      ]
    },
    {
      "id": "section391",
      "title": "غزل شمارهٔ ۳۹۱",
      "couplets": [
        [
          "خوش‌تر از فکر می و جام چه خواهد بودن؟",
          "تا ببینم که سرانجام چه خواهد بودن"
        ],
        [
          "غم دل چند توان خورد؟ که ایام نماند",
          "گو نه دل باش و نه ایام چه خواهد بودن؟"
        ],
        [
          "مرغ کم‌حوصله را گو غم خود خور که بر او",
          "رحمِ آن کس که نهد دام چه خواهد بودن؟"
        ],
        [
          "باده خور غم مخور و پند مقلد منیوش",
          "اعتبار سخن عام چه خواهد بودن؟"
        ],
        [
          "دست‌رنج تو همان به که شود صرف به کام",
          "دانی آخر که به ناکام چه خواهد بودن؟"
        ],
        [
          "پیر میخانه همی‌خواند معمایی دوش",
          "از خط جام که فرجام چه خواهد بودن"
        ],
        [
          "بردم از ره دل حافظ به دف و چنگ و غزل",
          "تا جزای من بدنام چه خواهد بودن"
        ]
      ]
    },
    {
      "id": "section392",
      "title": "غزل شمارهٔ ۳۹۲",
      "couplets": [
        [
          "دانی که چیست دولت؟ دیدار یار دیدن",
          "در کوی او گدایی، بر خسروی گزیدن"
        ],
        [
          "از جان طمع بریدن آسان بود ولیکن",
          "از دوستان جانی، مشکل توان بریدن"
        ],
        [
          "خواهم شدن به بستان، چون غنچه با دلِ تنگ",
          "وآنجا به نیک‌نامی، پیراهنی دریدن"
        ],
        [
          "گه چون نسیم با گل، راز نهفته گفتن",
          "گه سِرّ عشق‌بازی، از بلبلان شنیدن"
        ],
        [
          "بوسیدن لب یار، اول ز دست مگذار",
          "کآخر ملول گردی، از دست و لب گزیدن"
        ],
        [
          "فرصت شمار صحبت، کز این دوراهه منزل",
          "چون بگذریم دیگر، نتوان به هم رسیدن"
        ],
        [
          "گویی برفت حافظ، از یاد شاه‌ یحیی",
          "یا رب به یادش آور، درویش پروریدن"
        ]
      ]
    },
    {
      "id": "section393",
      "title": "غزل شمارهٔ ۳۹۳",
      "couplets": [
        [
          "منم که شهره شهرم به عشق ورزیدن",
          "منم که دیده نیالوده‌ام به بد دیدن"
        ],
        [
          "وفا کنیم و ملامت کشیم و خوش باشیم",
          "که در طریقتِ ما کافریست رنجیدن"
        ],
        [
          "به پیرِ میکده گفتم که چیست راه نجات",
          "بخواست جامِ می و گفت عیب پوشیدن"
        ],
        [
          "مرادِ دل ز تماشای باغِ عالم چیست؟",
          "به دستِ مردمِ چشم از رخِ تو گل چیدن"
        ],
        [
          "به مِیْ پرستی از آن نقشِ خود زدم بر آب",
          "که تا خراب کنم نقشِ خود پرستیدن"
        ],
        [
          "به رحمتِ سرِ زلفِ تو واثقم ورنه",
          "کشش چو نبود از آن سو چه سود کوشیدن؟"
        ],
        [
          "عنان به میکده خواهیم تافت زین مجلس",
          "که وعظ بی‌عملان واجب است نشنیدن"
        ],
        [
          "ز خطّ یار بیاموز مِهر با رخِ خوب",
          "که گرد عارضِ خوبان خوش است گردیدن"
        ],
        [
          "مبوس جز لبِ ساقی و جامِ می حافظ",
          "که دستِ زهد فروشان خطاست بوسیدن"
        ]
      ]
    },
    {
      "id": "section394",
      "title": "غزل شمارهٔ ۳۹۴",
      "couplets": [
        [
          "ای روی ماه‌منظر تو نوبهار حُسن",
          "خال و خط تو مرکز حُسن و مدار حُسن"
        ],
        [
          "در چشم پرخمار تو پنهان فسون سِحر",
          "در زلف بی‌قرار تو پیدا قرار حُسن"
        ],
        [
          "ماهی نتافت همچو تو از برج نیکویی",
          "سروی نخاست چون قَدَت از جویبار حُسن"
        ],
        [
          "خرّم شد از ملاحت تو عهد دلبری",
          "فرّخ شد از لطافت تو روزگار حُسن"
        ],
        [
          "از دام زلف و دانهٔ خال تو در جهان",
          "یک مرغِ دل نماند نگشته شکار حُسن"
        ],
        [
          "دائم به لطف دایهٔ طبع از میانِ جان",
          "می‌پرورَد به ناز، تو را در کنار حُسن"
        ],
        [
          "گِرد لبَت بنفشه از آن تازه و تر است",
          "کآب حیات می‌خورَد از جویبار حُسن"
        ],
        [
          "حافظ طمع برید که بیند نظیر تو",
          "دیّار نیست جز رُخَت اندر دیار حُسن"
        ]
      ]
    },
    {
      "id": "section395",
      "title": "غزل شمارهٔ ۳۹۵",
      "couplets": [
        [
          "گُلبرگ را ز سُنْبُلِ مُشکین، نِقاب کُن",
          "یعنی که رُخ بپوش و جهانی، خراب کُن"
        ],
        [
          "بِفْشان عَرَق ز چهره و اطرافِ باغ را",
          "چون شیشه‌هایِ دیدهٔ ما پُرگُلاب کُن"
        ],
        [
          "اَیّامِ گُل، چو عمر به رفتن شتاب کرد",
          "ساقی به دورِ بادهٔ گلگون، شتاب کُن"
        ],
        [
          "بُگْشا به شیوه، نرگسِ پُرخوابِ مست را",
          "وز رَشک، چَشمِ نرگسِ رَعنا به خواب کن"
        ],
        [
          "بویِ بنفشه بشنو و زُلْفِ نگار گیر",
          "بِنْگَر به رنگِ لاله و عَزْمِ شراب کُن"
        ],
        [
          "زآن جا که رسم و عادتِ عاشق‌کشی توست",
          "با دشمنان، قَدَح کَش و با ما عِتاب کُن"
        ],
        [
          "همچون حُباب، دیده به رویِ قَدَح گُشای",
          "وین خانه را قیاسِ اساس از حُباب کُن"
        ],
        [
          "حافظ وِصال می‌طَلَبَد از رهِ دُعا",
          "یا رب! دعایِ خسته‌دلان، مُسْتَجاب کُن"
        ]
      ]
    },
    {
      "id": "section396",
      "title": "غزل شمارهٔ ۳۹۶",
      "couplets": [
        [
          "صبح است ساقیا قدحی پرشراب کن",
          "دور فلک درنگ ندارد شتاب کن"
        ],
        [
          "زان پیش‌تر که عالم فانی شود خراب",
          "ما را ز جام بادهٔ گلگون خراب کن"
        ],
        [
          "خورشید می ز مشرق ساغر طلوع کرد",
          "گر برگ عیش می‌طلبی ترک خواب کن"
        ],
        [
          "روزی که چرخ از گل ما کوزه‌ها کند",
          "زنهار کاسهٔ سر ما پرشراب کن"
        ],
        [
          "ما مرد زهد و توبه و طامات نیستیم",
          "با ما به جام باده صافی خطاب کن"
        ],
        [
          "کار صواب، باده پرستی‌ست حافظا",
          "برخیز و عزم جزم به کار صواب کن"
        ]
      ]
    },
    {
      "id": "section397",
      "title": "غزل شمارهٔ ۳۹۷",
      "couplets": [
        [
          "ز در در آ و شبستان ما منور کن",
          "هوای مجلس روحانیان معطر کن"
        ],
        [
          "اگر فقیه نصیحت کند که عشق مباز",
          "پیاله‌ای بدهش گو دماغ را تر کن"
        ],
        [
          "به چشم و ابروی جانان سپرده‌ام دل و جان",
          "بیا بیا و تماشای طاق و منظر کن"
        ],
        [
          "ستاره شب هجران نمی‌فشاند نور",
          "به بام قصر برآ و چراغ مه بر کن"
        ],
        [
          "بگو به خازن جنت که خاک این مجلس",
          "به تحفه بر سوی فردوس و عود مجمر کن"
        ],
        [
          "از این مزوجه و خرقه نیک در تنگم",
          "به یک کرشمه صوفی‌وشم قلندر کن"
        ],
        [
          "چو شاهدان چمن زیردست حسن تواَند",
          "کرشمه بر سمن و جلوه بر صنوبر کن"
        ],
        [
          "فضول نفس حکایت بسی کند ساقی",
          "تو کار خود مده از دست و می به ساغر کن"
        ],
        [
          "حجاب دیده ادراک شد شعاع جمال",
          "بیا و خرگه خورشید را منور کن"
        ],
        [
          "طمع به قند وصال تو حد ما نبود",
          "حوالتم به لب لعل همچو شکر کن"
        ],
        [
          "لب پیاله ببوس آنگهی به مستان ده",
          "بدین دقیقه دماغ معاشران تر کن"
        ],
        [
          "پس از ملازمت عیش و عشق مه‌رویان",
          "ز کارها که کنی شعر حافظ از بر کن"
        ]
      ]
    },
    {
      "id": "section398",
      "title": "غزل شمارهٔ ۳۹۸",
      "couplets": [
        [
          "ای نور چشم من سخنی هست گوش کن",
          "چون ساغرت پُر است بنوشان و نوش کن"
        ],
        [
          "در راه عشق وسوسهٔ اهرمن بسیست",
          "پیش آی و گوشِ دل به پیام سروش کن"
        ],
        [
          "برگ نوا تبه شد و ساز طرب نماند",
          "ای چنگ ناله برکش و ای دف خروش کن"
        ],
        [
          "تسبیح و خرقه لذّت مستی نبخشدت",
          "همّت در این عمل طلب از می‌فروش کن"
        ],
        [
          "پیران سخن ز تجربه گویند گفتمت",
          "هان ای پسر که پیر شوی پند گوش کن"
        ],
        [
          "بر هوشمند سلسله ننهاد دست عشق",
          "خواهی که زلف یار کشی ترک هوش کن"
        ],
        [
          "با دوستان مضایقه در عمر و مال نیست",
          "صد جان فدای یار نصیحت نیوش کن"
        ],
        [
          "ساقی که جامت از می صافی تهی مباد",
          "چشم عنایتی به من دردنوش کن"
        ],
        [
          "سرمست در قبای زرافشان چو بگذری",
          "یک بوسه نذر حافظ پشمینه‌پوش کن"
        ]
      ]
    },
    {
      "id": "section399",
      "title": "غزل شمارهٔ ۳۹۹",
      "couplets": [
        [
          "کرشمه‌ای کن و بازار ساحری بشکن",
          "به غمزه رونق و ناموس سامری بشکن"
        ],
        [
          "به باد ده سر و دستار عالمی یعنی",
          "کلاه گوشه به آیین سروری بشکن"
        ],
        [
          "به زلف گوی که آیین دلبری بگذار",
          "به غمزه گوی که قلب ستمگری بشکن"
        ],
        [
          "برون خرام و ببر گوی خوبی از همه کس",
          "سزای حور بده رونق پری بشکن"
        ],
        [
          "به آهوان نظر شیر آفتاب بگیر",
          "به ابروان دوتا قوس مشتری بشکن"
        ],
        [
          "چو عطرسای شود زلف سنبل از دم باد",
          "تو قیمتش به سر زلف عنبری بشکن"
        ],
        [
          "چو عندلیب فصاحت فروشد ای حافظ",
          "تو قدر او به سخن گفتن دری بشکن"
        ]
      ]
    },
    {
      "id": "section400",
      "title": "غزل شمارهٔ ۴۰۰",
      "couplets": [
        [
          "بالابلندِ عِشْوِه‌گرِ نقش‌بازِ من",
          "کوتاه کرد قصّهٔ زُهْدِ درازِ من"
        ],
        [
          "دیدی دلا که آخرِ پیری و زُهْد و عِلْم",
          "با من چه کَرْد دیدهٔ معشوقه‌بازِ من؟"
        ],
        [
          "می‌ترسم از خرابیِ ایمان که می‌بَرَد",
          "مِحْرابِ ابرویِ تو، حُضورِ نمازِ من"
        ],
        [
          "گفتم به دَلْقِ زَرْق بپوشم نشانِ عشق",
          "غَمّاز بود اَشْک و عَیان کرد رازِ من"
        ],
        [
          "مست است یار و یادِ حریفان نمی‌کُنَد",
          "ذکرش به خیر‌، ساقیِ مِسْکین‌نوازِ من"
        ],
        [
          "یا رب کی آن صبا بِوَزَد کز نسیمِ آن",
          "گَرْدَد شمامهٔ کَرَمَش، کارسازِ من؟"
        ],
        [
          "نقشی بر آب می‌زنم از گریه، حالیا",
          "تا کی شود قرینِ حقیقت، مجازِ من"
        ],
        [
          "بر خود، چو شمع، خنده‌زنان، گریه می‌کنم",
          "تا با تو سنگ‌دل چه کُنَد سوز و سازِ من؟"
        ],
        [
          "زاهد؛ چو از نمازِ تو کاری نمی‌رود",
          "هم مستیِ شبانه و راز و نیازِ من"
        ],
        [
          "«حافظ»، زِ گریه سوخت بگو حالش ای صبا",
          "با شاهِ دوست‌پرورِ دشمن‌گُدازِ من"
        ]
      ]
    },
    {
      "id": "section401",
      "title": "غزل شمارهٔ ۴۰۱",
      "couplets": [
        [
          "چون شوم خاک رهش دامن بیفشاند ز من",
          "ور بگویم دل بگردان رو بگرداند ز من"
        ],
        [
          "روی رنگین را به هر کس می‌نماید همچو گل",
          "ور بگویم بازپوشان بازپوشاند ز من"
        ],
        [
          "چشم خود را گفتم آخر یک نظر سیرش ببین",
          "گفت می‌خواهی مگر تا جوی خون راند ز من؟"
        ],
        [
          "او به خونم تشنه و من بر لبش تا چون شود",
          "کام بستانم از او یا داد بستاند ز من"
        ],
        [
          "گر چو فرهادم به تلخی جان برآید باک نیست",
          "بس حکایت‌های شیرین باز می‌ماند ز من"
        ],
        [
          "گر چو شمعش پیش میرم بر غمم خندان شود",
          "ور برنجم خاطر نازک برنجاند ز من"
        ],
        [
          "دوستان جان داده‌ام بهر دهانش بنگرید",
          "کو به چیزی مختصر چون باز می‌ماند ز من"
        ],
        [
          "صبر کن حافظ که گر زین دست باشد درس غم",
          "عشق در هر گوشه‌ای افسانه‌ای خواند ز من"
        ]
      ]
    },
    {
      "id": "section402",
      "title": "غزل شمارهٔ ۴۰۲",
      "couplets": [
        [
          "نکته‌ای دلکَش بگویم خالِ آن مَه‌رو ببین",
          "عقل و جان را بستهٔ زنجیرِ آن گیسو ببین"
        ],
        [
          "عیبِ دل کردم که وحشی‌وضع و هرجایی مباش",
          "گفت چشمِ شیرگیر و غنجِ آن آهو ببین"
        ],
        [
          "حلقهٔ زلفش تماشاخانهٔ باد صباست",
          "جانِ صد صاحب‌دل آن جا بستهٔ یک مو ببین"
        ],
        [
          "عابدانِ آفتاب از دلبرِ ما غافل‌اند",
          "ای ملامت‌گو خدا را رو مبین آن رو ببین"
        ],
        [
          "زلفِ دل‌دزدش صبا را بند بر گردن نهاد",
          "با هوادارانِ ره رو حیلهٔ هندو ببین"
        ],
        [
          "این‌که من در جست‌وجوی او ز خود فارغ شدم",
          "کس ندیده‌ست و نبیند مثلش از هر سو ببین"
        ],
        [
          "حافظ ار در گوشهٔ محراب می‌نالد رواست",
          "ای نصیحت‌گو خدا را آن خمِ ابرو ببین"
        ],
        [
          "از مرادِ شاه منصور ای فلک سر برمتاب",
          "تیزیِ شمشیر بنگر قوّتِ بازو ببین"
        ]
      ]
    },
    {
      "id": "section403",
      "title": "غزل شمارهٔ ۴۰۳",
      "couplets": [
        [
          "شراب لعل‌کش و روی مه‌جبینان بین",
          "خلاف مذهب آنان جمال اینان بین"
        ],
        [
          "به زیر دلق ملمّع کمندها دارند",
          "درازدستی این کوته‌آستینان بین"
        ],
        [
          "به خرمن دو جهان سر فرونمی‌آرند",
          "دماغ و کبر گدایان و خوشه‌چینان بین"
        ],
        [
          "بهای نیم کرشمه هزار جان طلبند",
          "نیاز اهل دل و ناز نازنینان بین"
        ],
        [
          "حقوق صحبت ما را به باد داد و برفت",
          "وفای صحبت یاران و همنشینان بین"
        ],
        [
          "اسیر عشق شدن چارهٔ خلاص من است",
          "ضمیر عاقبت‌اندیش پیش‌بینان بین"
        ],
        [
          "کدورت از دل حافظ ببرد صحبت دوست",
          "صفای همّت پاکان و پاک‌دینان بین"
        ]
      ]
    },
    {
      "id": "section404",
      "title": "غزل شمارهٔ ۴۰۴",
      "couplets": [
        [
          "می‌فکن بر صف رندان نظری بهتر از این",
          "بر در میکده می‌کن گذری بهتر از این"
        ],
        [
          "در حق من لبت این لطف که می‌فرماید",
          "سخت خوب است ولیکن قدری بهتر از این"
        ],
        [
          "آن که فکرش گره از کار جهان بگشاید",
          "گو در این کار بفرما نظری بهتر از این"
        ],
        [
          "ناصحم گفت که جز غم چه هنر دارد عشق",
          "برو ای خواجه عاقل هنری بهتر از این؟"
        ],
        [
          "دل بدان رود گرامی چه کنم گر ندهم؟",
          "مادر دهر ندارد پسری بهتر از این"
        ],
        [
          "من چو گویم که قدح نوش و لب ساقی بوس",
          "بشنو از من که نگوید دگری بهتر از این"
        ],
        [
          "کلک حافظ شکرین میوه نباتیست بچین",
          "که در این باغ نبینی ثمری بهتر از این"
        ]
      ]
    },
    {
      "id": "section405",
      "title": "غزل شمارهٔ ۴۰۵",
      "couplets": [
        [
          "به جان پیر خرابات و حق صحبت او",
          "که نیست در سر من جز هوای خدمت او"
        ],
        [
          "بهشت اگر چه نه جای گناهکاران است",
          "بیار باده که مستظهرم به همت او"
        ],
        [
          "چراغ صاعقه آن سحاب روشن باد",
          "که زد به خرمن ما آتش محبت او"
        ],
        [
          "بر آستانه میخانه گر سری بینی",
          "مزن به پای که معلوم نیست نیت او"
        ],
        [
          "بیا که دوش به مستی سروش عالم غیب",
          "نوید داد که عام است فیض رحمت او"
        ],
        [
          "مکن به چشم حقارت نگاه در من مست",
          "که نیست معصیت و زهد بی مشیت او"
        ],
        [
          "نمی‌کند دل من میل زهد و توبه ولی",
          "به نام خواجه بکوشیم و فر دولت او"
        ],
        [
          "مدام خرقه حافظ به باده در گرو است",
          "مگر ز خاک خرابات بود فطرت او"
        ]
      ]
    },
    {
      "id": "section406",
      "title": "غزل شمارهٔ ۴۰۶",
      "couplets": [
        [
          "گفتا برون شدی به تماشای ماهِ نو",
          "از ماهِ ابروانِ مَنت شرم باد رو"
        ],
        [
          "عمری‌ست تا دلت ز اسیرانِ زلفِ ماست",
          "غافل ز حفظِ جانبِ یارانِ خود مشو"
        ],
        [
          "مَفروش عطرِ عقل به هِندوی زلفِ ما",
          "کان‌جا هزار نافهٔ مُشکین به نیم‌جو"
        ],
        [
          "تخمِ وفا و مهر در این کهنه کشته‌زار",
          "آن‌گه عیان شود که بود موسمِ درو"
        ],
        [
          "ساقی بیار باده که رمزی بگویمت",
          "از سرّ‌ِ اخترانِ کهن‌سیر و ماهِ نو"
        ],
        [
          "شکلِ هلالِ هر سرِ مه می‌دهد نشان",
          "از افسرِ سیامک و ترکِ کلاهِ زو"
        ],
        [
          "حافظ جنابِ پیرِ مغان مأمنِ وفاست",
          "درسِ حدیثِ عشق بر او خوان و زو شنو"
        ]
      ]
    },
    {
      "id": "section407",
      "title": "غزل شمارهٔ ۴۰۷",
      "couplets": [
        [
          "مزرعِ سبزِ فلک دیدم و داسِ مه نو",
          "یادم از کِشتهٔ خویش آمد و هنگامِ درو"
        ],
        [
          "گفتم ای بخت بخفتیدی و خورشید دمید",
          "گفت با این همه از سابقه نومید مشو"
        ],
        [
          "گر رَوی پاک و مجرد چو مسیحا به فلک",
          "از چراغِ تو به خورشید رسد صد پرتو"
        ],
        [
          "تکیه بر اخترِ شب‌دزد مکن کاین عیار",
          "تاجِ کاووس ببرد و کمرِ کیخسرو"
        ],
        [
          "گوشوارِ زر و لعل ار چه گران دارد گوش",
          "دورِ خوبی گذران است نصیحت بشنو"
        ],
        [
          "چشمِ بد دور ز خالِ تو که در عرصهٔ حسن",
          "بیدقی راند که برد از مه و خورشید گرو"
        ],
        [
          "آسمان گو مفروش این عظمت کاندر عشق",
          "خرمنِ مه به جُوی خوشهٔ پروین به دو جو"
        ],
        [
          "آتشِ زهد و ریا خرمنِ دین خواهد سوخت",
          "حافظ این خرقهٔ پشمینه بینداز و برو"
        ]
      ]
    },
    {
      "id": "section408",
      "title": "غزل شمارهٔ ۴۰۸",
      "couplets": [
        [
          "ای آفتاب آینه دار جمال تو",
          "مشک سیاه مجمره گردان خال تو"
        ],
        [
          "صحن سرای دیده بشستم ولی چه سود",
          "کـ‌این گوشه نیست درخور خیل خیال تو"
        ],
        [
          "در اوج ناز و نعمتی ای پادشاه حسن",
          "یا رب مباد تا به قیامت زوال تو"
        ],
        [
          "مطبوعتر ز نقش تو صورت نبست باز",
          "طغرانویس ابروی مشکین مثال تو"
        ],
        [
          "در چین زلفش ای دل مسکین چگونه‌ای",
          "کآشفته گفت باد صبا شرح حال تو"
        ],
        [
          "برخاست بوی گل ز در آشتی درآی",
          "ای نوبهار ما رخ فرخنده فال تو"
        ],
        [
          "تا آسمان ز حلقه به گوشان ما شود",
          "کو عشوه‌ای ز ابروی همچون هلال تو"
        ],
        [
          "تا پیش بخت بازروم تهنیت کنان",
          "کو مژده‌ای ز مقدم عید وصال تو"
        ],
        [
          "این نقطه سیاه که آمد مدار نور",
          "عکسیست در حدیقه بینش ز خال تو"
        ],
        [
          "در پیش شاه عرض کدامین جفا کنم",
          "شرح نیازمندی خود یا ملال تو"
        ],
        [
          "حافظ در این کمند سر سرکشان بسیست",
          "سودای کج مپز که نباشد مجال تو"
        ]
      ]
    },
    {
      "id": "section409",
      "title": "غزل شمارهٔ ۴۰۹",
      "couplets": [
        [
          "ای خونبهای نافه چین خاک راه تو",
          "خورشید سایه‌پرور طرف کلاه تو"
        ],
        [
          "نرگس کرشمه می‌برد از حد برون خرام",
          "ای من فدای شیوه چشم سیاه تو"
        ],
        [
          "خونم بخور که هیچ ملک با چنان جمال",
          "از دل نیایدش که نویسد گناه تو"
        ],
        [
          "آرام و خواب خلق جهان را سبب تویی",
          "زان شد کنار دیده و دل تکیه‌گاه تو"
        ],
        [
          "با هر ستاره‌ای سر و کار است هر شبم",
          "از حسرت فروغ رخ همچو ماه تو"
        ],
        [
          "یاران همنشین همه از هم جدا شدند",
          "ماییم و آستانه دولت پناه تو"
        ],
        [
          "حافظ طمع مبر ز عنایت که عاقبت",
          "آتش زند به خرمن غم دود آه تو"
        ]
      ]
    },
    {
      "id": "section410",
      "title": "غزل شمارهٔ ۴۱۰",
      "couplets": [
        [
          "ای قبای پادشاهی راست بر بالای تو",
          "زینتِ تاج و نگین از گوهرِ والای تو"
        ],
        [
          "آفتاب فتح را هر دم طلوعی می‌دهد",
          "از کلاهِ خسروی رخسارِ مه‌سیمایِ تو"
        ],
        [
          "جلوه‌گاهِ طایرِ اقبال باشد هر کجا",
          "سایه‌ اندازد همایِ چترِ گردون‌سایِ تو"
        ],
        [
          "از رسومِ شرع و حکمت با هزاران اختلاف",
          "نکته‌ای هرگز نشد فوت از دلِ دانای تو"
        ],
        [
          "آب حیوانش ز منقارِ بلاغت می‌چکد",
          "طوطیِ خوش‌لهجه یعنی کلک شکّرخای تو"
        ],
        [
          "گرچه خورشیدِ فلک چشم و چراغ عالم است",
          "روشنایی‌بخشِ چشم اوست خاک پای تو"
        ],
        [
          "آن چه اسکندر طلب کرد و ندادش روزگار",
          "جرعه‌ای بود از زلالِ جام جان‌افزای تو"
        ],
        [
          "عرضِ حاجت در حریم حضرتت محتاج نیست",
          "راز کس مخفی نمانَد با فروغِ رایِ تو"
        ],
        [
          "خسروا پیرانه‌سر حافظ جوانی می‌کند",
          "بر امیدِ عفوِ جان‌بخشِ گنه‌فرسایِ تو"
        ]
      ]
    },
    {
      "id": "section411",
      "title": "غزل شمارهٔ ۴۱۱",
      "couplets": [
        [
          "تاب بنفشه می‌دهد طرّهٔ مشک‌سای تو",
          "پردهٔ غنچه می‌درد خندهٔ دلگشای تو"
        ],
        [
          "ای گل خوش‌نسیمِ من بلبلِ خویش را مسوز",
          "کز سر صدق می‌کند شب همه شب دعای تو"
        ],
        [
          "من که ملول گشتمی از نفس فرشتگان",
          "قال و مقال عالَمی می‌کشم از برای تو"
        ],
        [
          "دولت عشق بین که چون از سر فقر و افتخار",
          "گوشهٔ تاج سلطنت می‌شکند گدای تو"
        ],
        [
          "خرقهٔ زهد و جام مِی گرچه نه درخور همند",
          "این همه نقش می‌زنم از جهت رضای تو"
        ],
        [
          "شور شراب عشق تو آن نفسم رود ز سر",
          "کاین سر پُر هوس شود خاک در سرای تو"
        ],
        [
          "شاه‌نشین چشم من تکیه‌گه خیال توست",
          "جای دعاست شاه من بی‌تو مباد جای تو"
        ],
        [
          "خوش چمنیست عارضت خاصه که در بهار حسن",
          "حافظ ِخوش‌کلام شد مرغِ سخن‌سرایِ تو"
        ]
      ]
    },
    {
      "id": "section412",
      "title": "غزل شمارهٔ ۴۱۲",
      "couplets": [
        [
          "مرا چشمی‌ست خون‌افشان ز دست آن کمان‌ابرو",
          "جهان بس فتنه خواهد دید از آن چشم و از آن ابرو"
        ],
        [
          "غلام چشم آن ترکم که در خوابِ خوشِ مستی",
          "نگارین گلشنش روی است و مشکین سایبان ابرو"
        ],
        [
          "هلالی شد تنم زین غم که با طغرا‌ی ابرو‌یش",
          "که باشد مه که بنماید ز طاق آسمان ابرو؟"
        ],
        [
          "رقیبان غافل و ما را از آن چشم و جبین هر دم",
          "هزاران گونه پیغام است و حاجب در میان، ابرو"
        ],
        [
          "روانِ گوشه‌گیران را جبینش طرفه گلزار‌ی‌ست",
          "که بر طرْف سمن‌زارش همی گردد چمان ابرو"
        ],
        [
          "دگر حور و پری را کس نگوید با چنین حسنی",
          "که این را این چنین چشم است و آن را آن چنان ابرو"
        ],
        [
          "تو کافر‌دل نمی‌بندی نقاب زلف و می‌ترسم",
          "که محرابم بگرداند خم آن دل‌ستان ابرو"
        ],
        [
          "اگر چه مرغ زیرک بود حافظ در هوادار‌ی",
          "به تیر غمزه صیدش کرد چشم آن کمان‌ابرو"
        ]
      ]
    },
    {
      "id": "section413",
      "title": "غزل شمارهٔ ۴۱۳",
      "couplets": [
        [
          "خط عذار یار که بگرفت ماه از او",
          "خوش حلقه‌ای‌ست لیک به دَر نیست راه از او"
        ],
        [
          "ابروی دوست گوشهٔ محراب دولت است",
          "آن جا بمال چهره و حاجت بخواه از او"
        ],
        [
          "ای جرعه‌نوش مجلس جم! سینه پاک دار",
          "کآیینه‌ای‌ست جام جهان‌بین که آه از او"
        ],
        [
          "کردار اهل صومعه‌ام کرد مِی‌پرست",
          "این دود بین که نامهٔ من شد سیاه از او"
        ],
        [
          "سلطان غم هر آن چه تواند بگو بکن",
          "من بُرده‌ام به باده‌فروشان پناه از او"
        ],
        [
          "ساقی چراغ می به ره آفتاب دار",
          "گو بر فروز مشعلهٔ صبحگاه از او"
        ],
        [
          "آبی به روزنامهٔ اعمال ما فشان",
          "باشد توان سترد حروف گناه از او"
        ],
        [
          "حافظ که ساز مطرب عشاق ساز کرد",
          "خالی مباد عرصهٔ این بزمگاه از او"
        ],
        [
          "آیا در این خیال که دارد گدای شهر",
          "روزی بود که یاد کند پادشاه از او؟"
        ]
      ]
    },
    {
      "id": "section414",
      "title": "غزل شمارهٔ ۴۱۴",
      "couplets": [
        [
          "گلبن عیش می‌دمد ساقی گل‌عذار کو؟",
          "باد بهار می‌وزد بادهٔ خوش‌گوار کو؟"
        ],
        [
          "هر گل نو ز گل‌رخی یاد همی کند ولی",
          "گوش سخن‌شنو کجا؟ دیدهٔ اعتبار کو؟"
        ],
        [
          "مجلس بزم عیش را غالیهٔ مراد نیست",
          "ای دمِ صبحِ خوش‌نفس نافهٔ زلف یار کو؟"
        ],
        [
          "حُسن‌فروشیِ گلم نیست تحمل ای صبا",
          "دست زدم به خون دل بهر خدا نگار کو؟"
        ],
        [
          "شمع سحرگهی اگر لاف ز عارض تو زد",
          "خصم زبان دراز شد خنجر آبدار کو؟"
        ],
        [
          "گفت «مگر ز لعل من بوسه نداری آرزو؟»",
          "مُردم از این هوس ولی قدرت و اختیار کو؟"
        ],
        [
          "حافظ اگر چه در سخن خازن گنج حکمت است",
          "از غم روزگارِ دون، طبعِ سخن‌گزار کو؟"
        ]
      ]
    },
    {
      "id": "section415",
      "title": "غزل شمارهٔ ۴۱۵",
      "couplets": [
        [
          "ای پیک راستان خبر یار ما بگو",
          "احوال گل به بلبل دستان‌سرا بگو"
        ],
        [
          "ما محرمان خلوت انسیم غم مخور",
          "با یار آشنا سخن آشنا بگو"
        ],
        [
          "بر هم چو می‌زد آن سر زلفین مشک‌بار",
          "با ما سر چه داشت؟ ز بهر خدا بگو"
        ],
        [
          "هر کس که گفت «خاک در دوست توتیاست»",
          "گو «این سخن معاینه در چشم ما بگو»"
        ],
        [
          "آن کس که منع ما ز خرابات می‌کند",
          "گو «در حضور پیر من این ماجرا بگو»"
        ],
        [
          "گر دیگرت بر آن در دولت گذر بود",
          "بعد از ادای خدمت و عرض دعا بگو"
        ],
        [
          "هر چند ما بَدیم تو ما را بِدان مگیر",
          "شاهانه ماجرای گناه گدا بگو"
        ],
        [
          "بر این فقیر، نامهٔ آن محتشم بخوان",
          "با این گدا حکایت آن پادشا بگو"
        ],
        [
          "جان‌ها ز دام زلف چو بر خاک می‌فشاند",
          "بر آن غریب ما چه گذشت؟ ای صبا بگو"
        ],
        [
          "جان‌پرور است قصهٔ ارباب معرفت",
          "رمزی برو بپرس، حدیثی بیا بگو"
        ],
        [
          "حافظ گرت به مجلس او راه می‌دهند",
          "می نوش و ترک زرق ز بهر خدا بگو"
        ]
      ]
    },
    {
      "id": "section416",
      "title": "غزل شمارهٔ ۴۱۶",
      "couplets": [
        [
          "خنک نسیم معنبر شمامه‌ای دل‌خواه",
          "که در هوای تو برخاست بامداد پگاه"
        ],
        [
          "دلیل راه شو ای طایر خجسته‌لقا",
          "که دیده آب شد از شوق خاک آن درگاه"
        ],
        [
          "به یاد شخصِ نزارم که غرقِ خونِ دل است",
          "هلال را ز کنار افق کنید نگاه"
        ],
        [
          "منم که بی تو نفس می‌کشم، زهی خجلت",
          "مگر تو عفو کنی ور نه چیست عذر گناه؟"
        ],
        [
          "ز دوستان تو آموخت در طریقت مهر",
          "سپیده دم که صبا چاک زد شعار سیاه"
        ],
        [
          "به عشق روی تو روزی که از جهان بروم",
          "ز تربتم بدمد سرخ‌گل به جای گیاه"
        ],
        [
          "مده به خاطر نازک ملالت از من زود",
          "که حافظ تو خود این لحظه گفت «بسم الله»"
        ]
      ]
    },
    {
      "id": "section417",
      "title": "غزل شمارهٔ ۴۱۷",
      "couplets": [
        [
          "عیشم مدام است، از لعل دل‌خواه",
          "کارم به کام است، الحمدلله"
        ],
        [
          "ای بخت سرکش! تنگش به بَر کش",
          "گه جام زرکش، گه لعل دل‌خواه"
        ],
        [
          "ما را به رندی، افسانه کردند",
          "پیران جاهل، شیخان گمراه"
        ],
        [
          "از دست زاهد، کردیم توبه",
          "و از فعل عابد، استغفرالله"
        ],
        [
          "جانا چه گویم؟ شرح فراقت",
          "چشمی و صد نم، جانی و صد آه"
        ],
        [
          "کافر مبیناد، این غم که دیده‌ست",
          "از قامتت سرو، از عارضت ماه"
        ],
        [
          "شوق لبت برد، از یاد حافظ",
          "درس شبانه، ورد سحرگاه"
        ]
      ]
    },
    {
      "id": "section418",
      "title": "غزل شمارهٔ ۴۱۸",
      "couplets": [
        [
          "گر تیغ بارد در کوی آن ماه",
          "گردن نهادیم الحکمُ لِلّه"
        ],
        [
          "آیین تقوا ما نیز دانیم",
          "لیکن چه چاره با بخت گمراه؟"
        ],
        [
          "ما شیخ و واعظ کمتر شناسیم",
          "یا جام باده یا قصه کوتاه"
        ],
        [
          "من رند و عاشق در موسم گل",
          "آن گاه توبه؟ استغفرالله"
        ],
        [
          "مهر تو عکسی بر ما نیفکند",
          "آیینه‌رویا! آه از دلت آه"
        ],
        [
          "اَلصَبرُ مُرٌّ و العُمرُ فانٍ",
          "یا لَیتَ شِعري حَتّامَ أَلْقاه"
        ],
        [
          "حافظ چه نالی گر وصل خواهی؟",
          "خون بایدت خورد در گاه و بی‌گاه"
        ]
      ]
    },
    {
      "id": "section419",
      "title": "غزل شمارهٔ ۴۱۹",
      "couplets": [
        [
          "وصال او ز عمر جاودان به",
          "خداوندا مرا آن ده که آن به"
        ],
        [
          "به شمشیرم زد و با کس نگفتم",
          "که راز دوست از دشمن نهان به"
        ],
        [
          "به داغ بندگی مردن بر این در",
          "به جان او که از ملک جهان به"
        ],
        [
          "خدا را از طبیب من بپرسید",
          "که آخر کی شود این ناتوان به؟"
        ],
        [
          "گلی کآن پایمال سرو ما گشت",
          "بود خاکش ز خون ارغوان به"
        ],
        [
          "به خلدم دعوت ای زاهد مفرما",
          "که این سیب زنخ زان بوستان به"
        ],
        [
          "دلا دایم گدای کوی او باش",
          "به حکم آن که دولت جاودان به"
        ],
        [
          "جوانا سر متاب از پند پیران",
          "که رأی پیر از بخت جوان به"
        ],
        [
          "شبی می‌گفت چشم کس ندیده‌ست",
          "ز مروارید گوشم در جهان به"
        ],
        [
          "اگر چه زنده‌رود آب حیات است",
          "ولی شیراز ما از اصفهان به"
        ],
        [
          "سخن اندر دهان دوست شِکَّر",
          "ولیکن گفتهٔ حافظ از آن به"
        ]
      ]
    },
    {
      "id": "section420",
      "title": "غزل شمارهٔ ۴۲۰",
      "couplets": [
        [
          "ناگهان پرده برانداخته‌ای یعنی چه؟",
          "مست از خانه برون تاخته‌ای یعنی چه؟"
        ],
        [
          "زلف در دستِ صبا، گوش به فرمان رقیب",
          "این چنین با همه درساخته‌ای یعنی چه؟"
        ],
        [
          "شاهِ خوبانی و منظورِ گدایان شده‌ای",
          "قدرِ این مرتبه نشناخته‌ای یعنی چه؟"
        ],
        [
          "نه سرِ زلفِ خود اول تو به دستم دادی",
          "بازم از پای درانداخته‌ای یعنی چه؟"
        ],
        [
          "سخنت رمزِ دهان گفت و کمر سِرِّ میان",
          "وز میان تیغ به ما آخته‌ای یعنی چه؟"
        ],
        [
          "هر کس از مُهرهٔ مِهر تو به نقشی مشغول",
          "عاقبت با همه کج باخته‌ای یعنی چه؟"
        ],
        [
          "حافظا در دلِ تنگت چو فرود آمد یار",
          "خانه از غیر نپرداخته‌ای یعنی چه؟"
        ]
      ]
    },
    {
      "id": "section421",
      "title": "غزل شمارهٔ ۴۲۱",
      "couplets": [
        [
          "درِ سرایِ مغان رُفته بود و آب زده",
          "نشسته پیر و صلایی به شیخ و شاب زده"
        ],
        [
          "سبوکشان همه در بندگیش بسته کمر",
          "ولی ز تَرک کُله چتر بر سحاب زده"
        ],
        [
          "شعاع جام و قدح نور ماه پوشیده",
          "عذار مغ‌بچگان راه آفتاب زده"
        ],
        [
          "عروس بخت در آن حجله با هزاران ناز",
          "شکسته کسمه و بر برگ گل گلاب زده"
        ],
        [
          "گرفته ساغر عشرت فرشتهٔ رحمت",
          "ز جرعه بر رخ حور و پری گلاب زده"
        ],
        [
          "ز شور و عربدهٔ شاهدان شیرین‌کار",
          "شکر شکسته، سمن ریخته، رباب زده"
        ],
        [
          "سلام کردم و با من به روی خندان گفت",
          "که ای خمارکش مفلس شراب زده"
        ],
        [
          "که این کند که تو کردی به ضعف همت و رای؟",
          "ز گنج خانه شده خیمه بر خراب زده"
        ],
        [
          "وصال دولت بیدار ترسمت ندهند",
          "که خفته‌ای تو در آغوش بخت خواب زده"
        ],
        [
          "بیا به میکده حافظ که بر تو عرضه کنم",
          "هزار صف ز دعاهای مستجاب زده"
        ],
        [
          "فلک جنیبه کش شاه نصرت الدین است",
          "بیا ببین ملکش دست در رکاب زده"
        ],
        [
          "خرد که ملهم غیب است بهر کسب شرف",
          "ز بام عرش صدش بوسه بر جناب زده"
        ]
      ]
    },
    {
      "id": "section422",
      "title": "غزل شمارهٔ ۴۲۲",
      "couplets": [
        [
          "ای که با سلسلهٔ زلف دراز آمده‌ای",
          "فرصتت باد که دیوانه‌نواز آمده‌ای"
        ],
        [
          "ساعتی ناز مفرما و بگردان عادت",
          "چون به پرسیدن ارباب نیاز آمده‌ای"
        ],
        [
          "پیش بالای تو میرم چه به صلح و چه به جنگ",
          "چون به هر حال برازندهٔ ناز آمده‌ای"
        ],
        [
          "آب و آتش به هم آمیخته‌ای از لب لعل",
          "چشم بد دور که بس شَعبده‌باز آمده‌ای"
        ],
        [
          "آفرین بر دل نرم تو که از بهر ثواب",
          "کشتهٔ غمزهٔ خود را به نماز آمده‌ای"
        ],
        [
          "زهد من با تو چه سنجد که به یغمای دلم",
          "مست و آشفته به خلوتگه راز آمده‌ای"
        ],
        [
          "گفت حافظ دگرت خرقه شراب آلوده‌ست",
          "مگر از مذهب این طایفه باز آمده‌ای"
        ]
      ]
    },
    {
      "id": "section423",
      "title": "غزل شمارهٔ ۴۲۳",
      "couplets": [
        [
          "دوش رفتم به در میکده خواب‌آلوده",
          "خرقه تر دامن و سجّاده شراب‌آلوده"
        ],
        [
          "آمد افسوس‌کنان مغبچهٔ باده‌فروش",
          "گفت بیدار شو ای رهرو خواب‌آلوده"
        ],
        [
          "شست و شویی کن و آن‌گه به خرابات خِرام",
          "تا نگردد ز تو این دیر خراب آلوده"
        ],
        [
          "به هوای لب شیرین پسران چند کنی",
          "جوهر روح به یاقوت مذاب آلوده"
        ],
        [
          "به طهارت گذران منزل پیری و مکن",
          "خلعت شیب چو تشریف شباب آلوده"
        ],
        [
          "پاک و صافی شو و از چاه طبیعت به در آی",
          "که صفایی ندهد آب تراب‌آلوده"
        ],
        [
          "گفتم ای جان جهان دفتر گل عیبی نیست",
          "که شود فصل بهار از می ناب آلوده"
        ],
        [
          "آشنایانِ رهِ عشق در این بحر عمیق",
          "غرقه گشتند و نگشتند به آب آلوده"
        ],
        [
          "گفت حافظ لغز و نکته به یاران مفروش",
          "آه از این لطف به انواع عتاب آلوده"
        ]
      ]
    },
    {
      "id": "section424",
      "title": "غزل شمارهٔ ۴۲۴",
      "couplets": [
        [
          "از من جدا مشو که توام نور دیده‌ای",
          "آرام جان و مونس قلب رمیده‌ای"
        ],
        [
          "از دامن تو دست ندارند عاشقان",
          "پیراهن صبوری ایشان دریده‌ای"
        ],
        [
          "از چشم بخت خویش، مبادت گزند از آنک",
          "در دلبری، به غایتِ خوبی رسیده‌ای"
        ],
        [
          "منعم مکن ز عشق وی ای مفتی زمان",
          "معذور دارمت که تو او را ندیده‌ای"
        ],
        [
          "آن سرزنش که کرد تو را دوست حافظا",
          "بیش از گلیم خویش مگر پا کشیده‌ای"
        ]
      ]
    },
    {
      "id": "section425",
      "title": "غزل شمارهٔ ۴۲۵",
      "couplets": [
        [
          "دامن‌کشان همی شد در شرب زرکشیده",
          "صد ماهرو ز رشکش جَیب قصب دریده"
        ],
        [
          "از تاب آتش مِی، بر گِرد عارضش خوی",
          "چون قطره‌های شبنم بر برگ گل چکیده"
        ],
        [
          "لفظی فصیح، شیرین، قدی بلند، چابک",
          "رویی لطیف، زیبا، چشمی خوش، کشیده"
        ],
        [
          "یاقوت جان‌فزایش از آب لطف زاده",
          "شمشاد خوش‌خرامش در ناز پروریده"
        ],
        [
          "آن لعل دلکشش بین، وآن خندهٔ دل‌آشوب",
          "وآن رفتن خوشش بین، وآن گام آرمیده"
        ],
        [
          "آن آهوی سیه‌چشم از دام ما برون شد",
          "یاران چه چاره سازم با این دل رمیده؟"
        ],
        [
          "زنهار تا توانی اهل نظر میآزار",
          "دنیا وفا ندارد ای نور هر دو دیده"
        ],
        [
          "تا کی کِشم عتیبت؟ از چشم دل‌فریبت",
          "روزی کرشمه‌ای کن، ای یار برگزیده!"
        ],
        [
          "گر خاطر شریفت رنجیده شد ز حافظ",
          "بازآ که توبه کردیم از گفته و شنیده"
        ],
        [
          "بس شکر بازگویم در بندگیِ خواجه",
          "گر اوفتد به دستم آن میوهٔ رسیده"
        ]
      ]
    },
    {
      "id": "section426",
      "title": "غزل شمارهٔ ۴۲۶",
      "couplets": [
        [
          "از خون دل نوشتم، نزدیک دوست نامه",
          "«اِنّی رَأیتُ دَهراً، مِن هَجْرِکَ القیامه»"
        ],
        [
          "دارم من از فراقش، در دیده صد علامت",
          "لَیسَت دُموعُ عَینی، هٰذا لَنا العلامه؟"
        ],
        [
          "هر چند کآزمودم، از وی نبود سودم",
          "مَن جَرَّبَ المُجَرَّب، حَلَّت به الندامه"
        ],
        [
          "پرسیدم از طبیبی، احوال دوست گفتا",
          "«فی بُعدها عذابٌ، فی قُربها السلامه»"
        ],
        [
          "گفتم «ملامت آید، گر گِرد دوست گردم»",
          "و اللهِ ما رَأینا، حُباً بِلا ملامه"
        ],
        [
          "حافظ چو طالب آمد، جامی به جان شیرین",
          "حَتّیٰ یَذوقَ مِنهُ، کأساً مِن الکرامه"
        ]
      ]
    },
    {
      "id": "section427",
      "title": "غزل شمارهٔ ۴۲۷",
      "couplets": [
        [
          "چراغ روی تو را شمع گشت پروانه",
          "مرا ز حال تو با حال خویش پروا، نه"
        ],
        [
          "خِرد که قید مجانین عشق می‌فرمود",
          "به بوی سنبل زلف تو گشت دیوانه"
        ],
        [
          "به بوی زلف تو گر جان به باد رفت‌، چه شد؟",
          "هزار جان گرامی فدای جانانه"
        ],
        [
          "من‌ِ رمیده ز غیرت ز پا فتادم دوش",
          "نگار خویش چو دیدم به دست بیگانه"
        ],
        [
          "چه نقش‌ها که برانگیختیم و سود نداشت",
          "فسون ما بر او گشته است افسانه"
        ],
        [
          "بر آتش رخ زیبای او به جای سپند",
          "به غیر خال سیاهش که دید به دانه؟"
        ],
        [
          "به مژده، جان به صبا داد شمع در نفسی",
          "ز شمع روی تواش چون رسید پروانه"
        ],
        [
          "مرا به دور لب دوست هست پیمانی",
          "که بر زبان نبرم جز حدیث پیمانه"
        ],
        [
          "حدیث مدرسه و خانقه مگوی که باز",
          "فتاد در سر حافظ هوای میخانه"
        ]
      ]
    },
    {
      "id": "section428",
      "title": "غزل شمارهٔ ۴۲۸",
      "couplets": [
        [
          "سحرگاهان که مخمور شبانه",
          "گرفتم باده با چنگ و چغانه"
        ],
        [
          "نهادم عقل را ره توشه از می",
          "ز شهر هستی‌اش کردم روانه"
        ],
        [
          "نگار مِی‌فروشم عشوه‌ای داد",
          "که ایمن گشتم از مکر زمانه"
        ],
        [
          "ز ساقیِ کمان‌ابرو شنیدم",
          "که ای تیر ملامت را نشانه"
        ],
        [
          "نبندی زان میان طرفی کمروار",
          "اگر خود را ببینی در میانه"
        ],
        [
          "برو این دام بر مرغی دگر نه",
          "که عنقا را بلند است آشیانه"
        ],
        [
          "که بندد طرف وصل از حسن شاهی؟",
          "که با خود عشق بازد جاودانه‌؟"
        ],
        [
          "ندیم و مطرب و ساقی همه اوست",
          "خیال آب و گل در ره بهانه"
        ],
        [
          "بده کشتیِ می تا خوش برانیم",
          "از این دریای ناپیدا کرانه"
        ],
        [
          "وجود ما معمایی‌ست حافظ",
          "که تحقیقش فسون است و فسانه"
        ]
      ]
    },
    {
      "id": "section429",
      "title": "غزل شمارهٔ ۴۲۹",
      "couplets": [
        [
          "ساقی بیا که شد قدحِ لاله پر ز می",
          "طامات تا به چند و خرافات تا به کی؟"
        ],
        [
          "بگذر ز کبر و ناز که دیده‌ست روزگار",
          "چین قبای قیصر و طرْفِ کلاه کی"
        ],
        [
          "هشیار شو که مرغ چمن مست گشت هان",
          "بیدار شو که خواب عدم در پی است هی"
        ],
        [
          "خوش نازکانه می‌چمی ای شاخ نوبهار",
          "کآشفتگی مبادت از آشوب باد دی"
        ],
        [
          "بر مهر چرخ و شیوهٔ او اعتماد نیست",
          "ای وای بر کسی که شد ایمن ز مکر وی"
        ],
        [
          "فردا شراب کوثر و حور از برای ماست",
          "و امروز نیز ساقی مه‌روی و جام می"
        ],
        [
          "باد صبا ز عهد صبی یاد می‌دهد",
          "جان دارویی که غم ببرد درده ای صبی!"
        ],
        [
          "حشمت مبین و سلطنت گل، که بسپرد",
          "فراش باد هر ورقش را به زیر پی"
        ],
        [
          "درده به یاد حاتمِ طی جام یک منی",
          "تا نامهٔ سیاه بخیلان کنیم طی"
        ],
        [
          "زان می که داد حسن و لطافت به ارغوان",
          "بیرون فکند لطف مزاج از رخش به خوی"
        ],
        [
          "مسند به باغ بر که به خدمت چو بندگان",
          "استاده است سرو و کمر بسته است نی"
        ],
        [
          "حافظ حدیثِ سحرفریبِ خوشت رسید",
          "تا حد مصر و چین و به اطراف روم و ری"
        ]
      ]
    },
    {
      "id": "section430",
      "title": "غزل شمارهٔ ۴۳۰",
      "couplets": [
        [
          "به صوت بلبل و قمری اگر ننوشی می",
          "علاج کی کنمت؟ آخرالدواء الکی"
        ],
        [
          "ذخیره‌ای بنه از رنگ و بوی فصل بهار",
          "که می‌رسند ز پی، رهزنان بهمن و دی"
        ],
        [
          "چو گل نقاب برافکنْد و مرغ زد هوهو",
          "منه ز دست پیاله، چه می‌کنی؟ هی هی"
        ],
        [
          "شکوه سلطنت و حسن کی ثباتی داد؟",
          "ز تخت جم سخنی مانده است و افسرِ کی"
        ],
        [
          "خزینه‌داری میراث‌خوارگان کفر است",
          "به قول مطرب و ساقی، به فتوی دف و نی"
        ],
        [
          "زمانه هیچ نبخشد که باز نستاند",
          "مجو ز سفله مروت، که شیئه لا شی"
        ],
        [
          "نوشته‌اند بر ایوان جنة الماوی",
          "که هر که عشوه دنیی خرید وای به وی"
        ],
        [
          "سخا نماند، سخن طی کنم، شراب کجاست؟",
          "بده به شادی روح و روان حاتم طی"
        ],
        [
          "بخیل، بوی خدا نشنود بیا حافظ",
          "پیاله گیر و کرم ورز و الضمان علی"
        ]
      ]
    },
    {
      "id": "section431",
      "title": "غزل شمارهٔ ۴۳۱",
      "couplets": [
        [
          "لبش می‌بوسم و در می‌کشم می",
          "به آب زندگانی برده‌ام پی"
        ],
        [
          "نه رازش می‌توانم گفت با کس",
          "نه کس را می‌توانم دید با وی"
        ],
        [
          "لبش می‌بوسد و خون می‌خورد جام",
          "رخش می‌بیند و گل می‌کند خوی"
        ],
        [
          "بده جام می و از جم مکن یاد",
          "که می‌داند که جم کی بود و کی کی؟"
        ],
        [
          "بزن در پرده چنگ ای ماه مطرب!",
          "رگش بخراش تا بخروشم از وی"
        ],
        [
          "گل از خلوت به باغ آورد مسند",
          "بساط زهد همچون غنچه کن طی"
        ],
        [
          "چو چشمش مست را مخمور مگذار",
          "به یاد لعلش ای ساقی بده می"
        ],
        [
          "نجوید جان از آن قالب جدایی",
          "که باشد خونِ جامش در رگ و پی"
        ],
        [
          "زبانت درکِش ای حافظ زمانی",
          "حدیث بی‌زبانان بشنو از نی"
        ]
      ]
    },
    {
      "id": "section432",
      "title": "غزل شمارهٔ ۴۳۲",
      "couplets": [
        [
          "مخمور جام عشقم، ساقی بده شرابی",
          "پُر کن قدح که بی مِی، مجلس ندارد آبی"
        ],
        [
          "وصف رخ چو ماهش، در پرده راست نآید",
          "مطرب بزن نوایی، ساقی بده شرابی"
        ],
        [
          "شد حلقه، قامت من، تا بعد از این رقیبت",
          "زین در دگر نراند، ما را به هیچ بابی"
        ],
        [
          "در انتظار رویت، ما و امیدواری",
          "در عشوهٔ وصالت، ما و خیال و خوابی"
        ],
        [
          "مخمور آن دو چشمم، آیا کجاست جامی؟",
          "بیمار آن دو لعلم، آخر کم از جوابی"
        ],
        [
          "حافظ چه می‌نهی دل، تو در خیال خوبان",
          "کی تشنه سیر گردد، از لمعهٔ سرابی؟"
        ]
      ]
    },
    {
      "id": "section433",
      "title": "غزل شمارهٔ ۴۳۳",
      "couplets": [
        [
          "ای که بر ماه از خط مشکین نقاب انداختی",
          "لطف کردی سایه‌ای بر آفتاب انداختی"
        ],
        [
          "تا چه خواهد کرد با ما آب و رنگ عارضت",
          "حالیا نیرنگ نقشی خوش بر آب انداختی"
        ],
        [
          "گویِ خوبی بردی از خوبانِ خلخ شاد باش",
          "جام کیخسرو طلب، کافراسیاب انداختی"
        ],
        [
          "هرکسی با شمع رخسارت به وجهی عشق باخت",
          "زان میان پروانه را در اضطراب انداختی"
        ],
        [
          "گنج عشق خود نهادی در دل ویران ما",
          "سایهٔ دولت بر این کنج خراب انداختی"
        ],
        [
          "زینهار از آب آن عارض که شیران را از آن",
          "تشنه‌لب کردی و گردان را در آب انداختی"
        ],
        [
          "خواب بیداران ببستی وآن گه از نقش خیال",
          "تهمتی بر شب‌روان خیل خواب انداختی"
        ],
        [
          "پرده از رخ برفکندی یک نظر در جلوه‌گاه",
          "وز حیا حور و پری را در حجاب انداختی"
        ],
        [
          "باده نوش از جام عالم بین که بر اورنگ جم",
          "شاهد مقصود را از رخ نقاب انداختی"
        ],
        [
          "از فریب نرگس مخمور و لعل مِی‌پرست",
          "حافظ خلوت‌نشین را در شراب انداختی"
        ],
        [
          "وز برای صید دل در گردنم زنجیر زلف",
          "چون کمند خسرو مالک رقاب انداختی"
        ],
        [
          "داور داراشکوه‌ ای آن که تاج آفتاب",
          "از سر تعظیم بر خاک جناب انداختی"
        ],
        [
          "نصرة الدّین شاه یحیی آن که خصم ملک را",
          "از دم شمشیر چون آتش در آب انداختی"
        ]
      ]
    },
    {
      "id": "section434",
      "title": "غزل شمارهٔ ۴۳۴",
      "couplets": [
        [
          "ای دل مباش یک دم خالی ز عشق و مستی",
          "وان گه برو که رستی از نیستی و هستی"
        ],
        [
          "گر جان به تن ببینی مشغول کار او شو",
          "هر قبله‌ای که بینی بهتر ز خودپرستی"
        ],
        [
          "با ضعف و ناتوانی همچون نسیم خوش باش",
          "بیماری اندر این ره بهتر ز تندرستی"
        ],
        [
          "در مذهب طریقت خامی نشان کفر است",
          "آری طریق دولت چالاکی است و چستی"
        ],
        [
          "تا فضل و عقل بینی بی‌معرفت نشینی",
          "یک نکته‌ات بگویم خود را مبین که رستی"
        ],
        [
          "در آستان جانان از آسمان میندیش",
          "کز اوج سربلندی افتی به خاک پستی"
        ],
        [
          "خار ار چه جان بکاهد گل عذر آن بخواهد",
          "سهل است تلخی می در جنب ذوق مستی"
        ],
        [
          "صوفی پیاله پیما حافظ قرابه پرهیز",
          "ای کوته‌آستینان تا کی درازدستی؟"
        ]
      ]
    },
    {
      "id": "section435",
      "title": "غزل شمارهٔ ۴۳۵",
      "couplets": [
        [
          "با مدّعی مگویید، اسرارِ عشق و مستی",
          "تا بی‌خبر بمیرد، در دردِ خودپرستی"
        ],
        [
          "عاشق شو اَر نَهْ روزی، کارِ جهان سرآید",
          "ناخوانده نقشِ مقصود، از کارگاهِ هستی"
        ],
        [
          "دوش آن صنم چه خوش گفت، در مجلسِ مُغانَم",
          "«با کافران چه کارت؟ گر بت نمی‌پرستی»"
        ],
        [
          "سلطانِ من خدا را، زُلفَت شکست ما را",
          "تا کِی کُنَد سیاهی، چندین درازدستی؟"
        ],
        [
          "در گوشهٔ سلامت، مستور چون توان بود",
          "تا نرگسِ تو با ما، گوید رموزِ مستی"
        ],
        [
          "آن روز دیده بودم، این فتنه‌ها که برخاست",
          "کز سرکشی، زمانی، با ما نمی‌نشستی"
        ],
        [
          "عشقت، به دستِ طوفان، خواهد سپرد حافظ",
          "چون برق، از این کشاکش، پنداشتی که جستی"
        ]
      ]
    },
    {
      "id": "section436",
      "title": "غزل شمارهٔ ۴۳۶",
      "couplets": [
        [
          "آن غالیه‌خط گر سوی ما نامه نوشتی",
          "گردون! ورق هستی ما درننوشتی"
        ],
        [
          "هر چند که هجران ثمر وصل برآرد",
          "دهقان جهان! کاش که این تخم نکِشتی"
        ],
        [
          "آمرزش نقد است کسی را که در این جا",
          "یاری‌ست چو حوری و سرایی چو بهشتی"
        ],
        [
          "در مصطبهٔ عشق تنعم نتوان کرد",
          "چون بالش زر نیست، بسازیم به خشتی"
        ],
        [
          "مفروش به باغ ارم و نخوت شداد",
          "یک شیشه می و نوش‌لبی و لبِ کِشتی"
        ],
        [
          "تا کی غم دنیای دنی ای دل دانا؟",
          "حیف است ز خوبی که شود عاشق زشتی"
        ],
        [
          "آلودگی خرقه، خرابی جهان است",
          "کو راهروی، اهلِ دلی، پاک‌سرشتی؟"
        ],
        [
          "از دست چرا هِشت سرِ زلف تو حافظ؟",
          "تقدیر چنین بود، چه کردی که نهِشتی؟"
        ]
      ]
    },
    {
      "id": "section437",
      "title": "غزل شمارهٔ ۴۳۷",
      "couplets": [
        [
          "ای قصهٔ بهشت ز کویت حکایتی",
          "شرح جمال حور ز رویت روایتی"
        ],
        [
          "انفاس عیسی از لب لعلت لطیفه‌ای",
          "آب خضر ز نوش لبانت کنایتی"
        ],
        [
          "هر پاره از دل من و از غصه قصه‌ای",
          "هر سطری از خصال تو و از رحمت آیتی"
        ],
        [
          "کی عطرسای مجلس روحانیان شدی؟",
          "گل را اگر نه بوی تو کردی رعایتی"
        ],
        [
          "در آرزوی خاک در یار سوختیم",
          "یاد آور ای صبا که نکردی حمایتی"
        ],
        [
          "ای دل به هرزه دانش و عمرت به باد رفت",
          "صد مایه داشتی و نکردی کفایتی"
        ],
        [
          "بوی دل کباب من آفاق را گرفت",
          "این آتش درون بکند هم سرایتی"
        ],
        [
          "در آتش ار خیال رخش دست می‌دهد",
          "ساقی بیا که نیست ز دوزخ شکایتی"
        ],
        [
          "دانی مراد حافظ از این درد و غصه چیست؟",
          "از تو کرشمه‌ای و ز خسرو عنایتی"
        ]
      ]
    },
    {
      "id": "section438",
      "title": "غزل شمارهٔ ۴۳۸",
      "couplets": [
        [
          "سَبَتْ سَلْمیٰ بِصُدْغَیها فُؤادي",
          "و رُوحي کُلَّ یَومٍ لي یُنادي"
        ],
        [
          "نگارا بر من بی‌دل ببخشای",
          "و واصِلْني علی رَغْمِ الْأَعادي"
        ],
        [
          "حبیبا در غم سودای عشقت",
          "تَوَکَّلْنا علی رَبِّ الْعِبادِ"
        ],
        [
          "أَ مَنْ اَنْکَرْتَني عَن عشق سَلْمیٰ",
          "تُزاوَّل آن روی نِهْکو بِوادی"
        ],
        [
          "که همچون مُت به بوتَن دل وَ اِی رَه",
          "غَریقُ الْعِشقِ في بَحْرِ الْوِدادِ"
        ],
        [
          "به پی ماچان غَرامت بِسپُریمَن",
          "غَرَت یک وی رَوِشتی از اَما دی"
        ],
        [
          "غم این دل بِواتَت خورد ناچار",
          "و غَر نه او بِنی آنچَت نَشادی"
        ],
        [
          "دل حافظ شد اندر چین زلفت",
          "بِلَیلٍ مُظْلِمٍ وَ اللّهُ هادي"
        ]
      ]
    },
    {
      "id": "section439",
      "title": "غزل شمارهٔ ۴۳۹",
      "couplets": [
        [
          "دیدم به خواب دوش که ماهی برآمدی",
          "کز عکس روی او شب هجران سر آمدی"
        ],
        [
          "تعبیر رفت «یار سفرکرده می‌رسد»",
          "ای کاج هر چه زودتر از در درآمدی"
        ],
        [
          "ذکرش به خیر ساقی فرخنده‌فال من",
          "کز در مدام با قدح و ساغر آمدی"
        ],
        [
          "خوش بودی ار به خواب بدیدی دیار خویش",
          "تا یاد صحبتش سوی ما رهبر آمدی"
        ],
        [
          "فیض ازل به زور و زر ار آمدی به دست",
          "آب خضر نصیبه اسکندر آمدی"
        ],
        [
          "آن عهد یاد باد که از بام و در مرا",
          "هر دم پیام یار و خط دلبر آمدی"
        ],
        [
          "کی یافتی رقیب تو چندین مجال ظلم؟",
          "مظلومی ار شبی به در داور آمدی"
        ],
        [
          "خامان ره نرفته چه دانند ذوق عشق",
          "دریادلی بجوی دلیری سرآمدی"
        ],
        [
          "آن کو تو را به سنگ‌دلی کرد رهنمون",
          "ای کاشکی که پاش به سنگی برآمدی"
        ],
        [
          "گر دیگری به شیوهٔ حافظ زدی رقم",
          "مقبول طبع شاه هنرپرور آمدی"
        ]
      ]
    },
    {
      "id": "section440",
      "title": "غزل شمارهٔ ۴۴۰",
      "couplets": [
        [
          "سحر با باد می‌گفتم حدیث آرزومندی",
          "خطاب آمد که «واثق شو به الطاف خداوندی»"
        ],
        [
          "دعای صبح و آه شب، کلید گنج مقصود است",
          "بدین راه و روش می‌رو، که با دلدار پیوندی"
        ],
        [
          "قلم را آن زبان نَبْوَد، که سرِّ عشق گوید باز",
          "ورای حدّ تقریر است، شرح آرزومندی"
        ],
        [
          "الا ای یوسف مصری، که کردت سلطنت مغرور",
          "پدر را باز پرس آخر، کجا شد مهر فرزندی؟"
        ],
        [
          "جهان پیر رعنا را، ترحّم در جِبِلَّت نیست",
          "ز مهر او چه می‌پرسی؟ در او همّت چه می‌بندی؟"
        ],
        [
          "همایی چون تو عالی‌قدر، حرص استخوان تا کی؟",
          "دریغ آن سایهٔ همّت، که بر نااهل افکندی"
        ],
        [
          "در این بازار اگر سودی‌ست، با درویش خرسند است",
          "خدایا منعَمم گردان به درویشی و خرسندی"
        ],
        [
          "به شعر حافظِ شیراز می‌رقصند و می‌نازند",
          "سیه‌چشمان کشمیری و ترکان سمرقندی"
        ]
      ]
    },
    {
      "id": "section441",
      "title": "غزل شمارهٔ ۴۴۱",
      "couplets": [
        [
          "چه بودی ار دل آن ماه مهربان بودی؟",
          "که حال ما نه چنین بودی ار چنان بودی"
        ],
        [
          "بگفتمی که «چه ارزد نسیم طرهٔ دوست؟»",
          "گرم به هر سر مویی هزار جان بودی"
        ],
        [
          "برات خوش‌دلی ما چه کم شدی یا رب",
          "گرش نشان امان از بد زمان بودی"
        ],
        [
          "گرَم زمانه سرافراز داشتی و عزیز",
          "سریر عزتم آن خاک آستان بودی"
        ],
        [
          "ز پرده کاش برون آمدی چو قطرهٔ اشک",
          "که بر دو دیدهٔ ما حکم او روان بودی"
        ],
        [
          "اگر نه دایرهٔ عشق راه بربستی",
          "چو نقطه حافظ سرگشته در میان بودی"
        ]
      ]
    },
    {
      "id": "section442",
      "title": "غزل شمارهٔ ۴۴۲",
      "couplets": [
        [
          "به جان او که گرم دسترس به جان بودی",
          "کمینه پیشکش بندگانش آن بودی"
        ],
        [
          "بگفتمی که «بها چیست خاک پایش را؟»",
          "اگر حیات گران مایه جاودان بودی"
        ],
        [
          "به بندگی قدش سرو معترف گشتی",
          "گرش چو سوسن آزاده ده زبان بودی"
        ],
        [
          "به خواب نیز نمی‌بینمش چه جای وصال",
          "چو این نبود و ندیدیم باری آن بودی"
        ],
        [
          "اگر دلم نشدی پایبند طرهٔ او",
          "کی‌اش قرار در این تیره‌خاکدان بودی؟"
        ],
        [
          "به رخ چو مهر فلک بی‌نظیر آفاق است",
          "به دل دریغ که یک ذره مهربان بودی"
        ],
        [
          "درآمدی ز درم کاشکی چو لمعهٔ نور",
          "که بر دو دیدهٔ ما حکم او روان بودی"
        ],
        [
          "ز پرده نالهٔ حافظ برون کی افتادی؟",
          "اگر نه همدم مرغان صبح خوان بودی"
        ]
      ]
    },
    {
      "id": "section443",
      "title": "غزل شمارهٔ ۴۴۳",
      "couplets": [
        [
          "چو سرو اگر بخرامی دمی به گلزاری",
          "خورد ز غیرت روی تو هر گلی خاری"
        ],
        [
          "ز کفر زلف تو هر حلقه‌ای و آشوبی",
          "ز سحر چشم تو هر گوشه‌ای و بیماری"
        ],
        [
          "مرو چو بخت من ای چشم مست یار به خواب",
          "که در پی است ز هر سویت آه بیداری"
        ],
        [
          "نثار خاک رهت نقد جان من هر چند",
          "که نیست نقد روان را بر تو مقداری"
        ],
        [
          "دلا همیشه مزن لاف زلف دلبندان",
          "چو تیره‌رأی شوی کی گشایدت کاری؟"
        ],
        [
          "سرم برفت و زمانی به سر نرفت این کار",
          "دلم گرفت و نبودت غم گرفتاری"
        ],
        [
          "چو نقطه گفتمش اندر میان دایره آی",
          "به خنده گفت که ای حافظ این چه پرگاری"
        ]
      ]
    },
    {
      "id": "section444",
      "title": "غزل شمارهٔ ۴۴۴",
      "couplets": [
        [
          "شهری‌ست پُر ظریفان وز هر طرف نگاری",
          "یاران! صلای عشق است گر می‌کنید کاری"
        ],
        [
          "چشم فلک نبیند زین طُرفه‌تر جوانی",
          "در دست کس نیفتد زین خوب‌تر نگاری"
        ],
        [
          "هرگز که دیده باشد جسمی ز جانِ مُرکب؟",
          "بر دامنش مبادا زین خاکیان غباری"
        ],
        [
          "چون من شکسته‌ای را از پیش خود چه رانی؟",
          "کم غایت توقع بوسی‌ست یا کناری"
        ],
        [
          "مِی بی‌غش است دریاب، وقتی خوش است بشتاب",
          "سال دگر که دارد امّید نوبهاری؟"
        ],
        [
          "در بوستان حریفان مانند لاله و گل",
          "هر یک گرفته جامی بر یادِ رویِ یاری"
        ],
        [
          "چون این گره گشایم، وین راز چون نمایم",
          "دردی و سخت دردی کاری و صعب کاری"
        ],
        [
          "هر تار موی حافظ در دست زلفِ شوخی",
          "مشکل توان نشستن در این چنین دیاری"
        ]
      ]
    },
    {
      "id": "section445",
      "title": "غزل شمارهٔ ۴۴۵",
      "couplets": [
        [
          "تو را که هر چه مراد است در جهان داری",
          "چه غم ز حال ضعیفان ناتوان داری؟"
        ],
        [
          "بخواه جان و دل از بنده و روان بستان",
          "که حکم بر سر آزادگان روان داری"
        ],
        [
          "میان نداری و دارم عجب که هر ساعت",
          "میان مجمع خوبان کنی میان‌داری"
        ],
        [
          "بیاضِ رویِ تو را، نیست نقشِ دَرخور از آنک",
          "سوادی از خط مشکین بر ارغوان داری"
        ],
        [
          "بنوش می که سبک‌روحی و لطیف مدام",
          "علی الخصوص در آن دم که سرِ گران داری"
        ],
        [
          "مکن عتاب از این بیش و جور بر دل ما",
          "مکن هر آن چه توانی که جای آن داری"
        ],
        [
          "به اختیارت اگر صد هزار تیر جفاست",
          "به قصد جانِ منِ خسته در کمان داری"
        ],
        [
          "بکِش جفای رقیبان مدام و جور حسود",
          "که سهل باشد اگر یارِ مهربان داری"
        ],
        [
          "به وصل دوست گرت دست می‌دهد یک دم",
          "برو که هر چه مراد است در جهان داری"
        ],
        [
          "چو گل به دامن از این باغ می‌بری حافظ",
          "چه غم ز ناله و فریاد باغبان داری؟"
        ]
      ]
    },
    {
      "id": "section446",
      "title": "غزل شمارهٔ ۴۴۶",
      "couplets": [
        [
          "صبا تو نکهت آن زلف مشک بو داری",
          "به یادگار بمانی که بوی او داری"
        ],
        [
          "دلم که گوهر اسرار حسن و عشق در اوست",
          "توان به دست تو دادن گرش نکو داری"
        ],
        [
          "در آن شمایل مطبوع هیچ نتوان گفت",
          "جز این قدر که رقیبان تندخو داری"
        ],
        [
          "نوای بلبلت ای گل کجا پسند افتد",
          "که گوش و هوش به مرغان هرزه گو داری"
        ],
        [
          "به جرعه تو سرم مست گشت نوشت باد",
          "خود از کدام خم است این که در سبو داری"
        ],
        [
          "به سرکشی خود ای سرو جویبار مناز",
          "که گر بدو رسی از شرم سر فروداری"
        ],
        [
          "دم از ممالک خوبی چو آفتاب زدن",
          "تو را رسد که غلامان ماه رو داری"
        ],
        [
          "قبای حسن فروشی تو را برازد و بس",
          "که همچو گل همه آیین رنگ و بو داری"
        ],
        [
          "ز کنج صومعه حافظ مجوی گوهر عشق",
          "قدم برون نه اگر میل جست و جو داری"
        ]
      ]
    },
    {
      "id": "section447",
      "title": "غزل شمارهٔ ۴۴۷",
      "couplets": [
        [
          "بیا با ما مَوَرز این کینه‌داری",
          "که حق صحبت دیرینه داری"
        ],
        [
          "نصیحت گوش کن کاین در بسی به",
          "از آن گوهر که در گنجینه داری"
        ],
        [
          "ولیکن کی نمایی رخ به رندان؟",
          "تو کز خورشید و مه آیینه داری"
        ],
        [
          "بدِ رندان مگو ای شیخ و هُش دار",
          "که با حکم خدایی کینه داری"
        ],
        [
          "نمی‌ترسی ز آه آتشینم؟",
          "تو دانی خرقهٔ پشمینه داری؟"
        ],
        [
          "به فریاد خمار مفلسان رس",
          "خدا را گر میِ دوشینه داری"
        ],
        [
          "ندیدم خوش‌تر از شعر تو حافظ",
          "به قرآنی که اندر سینه داری"
        ]
      ]
    },
    {
      "id": "section448",
      "title": "غزل شمارهٔ ۴۴۸",
      "couplets": [
        [
          "ای که در کوی خرابات مقامی داری",
          "جم وقت خودی ار دست به جامی داری"
        ],
        [
          "ای که با زلف و رخِ یار گذاری شب و روز",
          "فرصتت باد که خوش صبحی و شامی داری"
        ],
        [
          "ای صبا! سوختگان بر سر ره منتظرند",
          "گر از آن یار سفرکرده پیامی داری"
        ],
        [
          "خال سرسبز تو خوش دانهٔ عیشی‌ست ولی",
          "بر کنار چمنش وه که چه دامی داری"
        ],
        [
          "بوی جان از لب خندان قدح می‌شنوم",
          "بشنو ای خواجه اگر زان که مشامی داری"
        ],
        [
          "چون به هنگام وفا هیچ ثباتیت نبود",
          "می‌کنم شکر که بر جور دوامی داری"
        ],
        [
          "نام نیک ار طلبد از تو غریبی چه شود؟",
          "تویی امروز در این شهر که نامی داری"
        ],
        [
          "بس دعای سحرت مونس جان خواهد بود",
          "تو که چون حافظ شب‌خیز غلامی داری"
        ]
      ]
    },
    {
      "id": "section449",
      "title": "غزل شمارهٔ ۴۴۹",
      "couplets": [
        [
          "ای که مهجوری عشاق روا می‌داری",
          "عاشقان را ز بر خویش جدا می‌داری"
        ],
        [
          "تشنهٔ بادیه را هم به زلالی دریاب",
          "به امیدی که در این ره به خدا می‌داری"
        ],
        [
          "دل ببردی و بحل کردمت ای جان لیکن",
          "به از این دار نگاهش که مرا می‌داری"
        ],
        [
          "ساغر ما که حریفان دگر می‌نوشند",
          "ما تحمل نکنیم ار تو روا می‌داری"
        ],
        [
          "ای مگس حضرت سیمرغ نه جولانگه توست",
          "عرض خود می‌بری و زحمت ما می‌داری"
        ],
        [
          "تو به تقصیر خود افتادی از این در محروم",
          "از که می‌نالی و فریاد چرا می‌داری؟"
        ],
        [
          "حافظ از پادشهان پایه به خدمت طلبند",
          "سعی نابرده چه امید عطا می‌داری؟"
        ]
      ]
    },
    {
      "id": "section450",
      "title": "غزل شمارهٔ ۴۵۰",
      "couplets": [
        [
          "روزگاری‌ست که ما را نگران می‌داری",
          "مخلصان را نه به وضع دگران می‌داری"
        ],
        [
          "گوشهٔ چشمِ رضایی به منت باز نشد",
          "این چنین عزت صاحب‌نظران می‌داری"
        ],
        [
          "ساعد آن به که بپوشی تو چو از بهر نگار",
          "دست در خون دل پرهنران می‌داری"
        ],
        [
          "نه گل از دست غمت رست و نه بلبل در باغ",
          "همه را نعره‌زنان جامه‌دران می‌داری"
        ],
        [
          "ای که در دلق ملمّع طلبی نقد حضور",
          "چشم سری عجب از بی‌خبران می‌داری"
        ],
        [
          "چون تویی نرگس باغ نظر ای چشم و چراغ",
          "سر چرا بر من دل‌خسته گران می‌داری؟"
        ],
        [
          "گوهر جام‌جم از کان جهانی دگر است",
          "تو تمنا ز گل کوزه‌گران می‌داری"
        ],
        [
          "پدر تجربه ای دل تویی آخر ز چه روی",
          "طمع مهر و وفا زین پسران می‌داری؟"
        ],
        [
          "کیسهٔ سیم و زرت پاک بباید پرداخت",
          "این طمع‌ها که تو از سیم‌بران می‌داری"
        ],
        [
          "گر چه رندی و خرابی گنه ماست ولی",
          "عاشقی گفت که تو بنده بر آن می‌داری"
        ],
        [
          "مگذران روز سلامت به ملامت حافظ",
          "چه توقع ز جهان گذران می‌داری؟"
        ]
      ]
    },
    {
      "id": "section451",
      "title": "غزل شمارهٔ ۴۵۱",
      "couplets": [
        [
          "خوش کرد یاوری فلکت روز داوری",
          "تا شکر چون کنی و چه شکرانه آوری"
        ],
        [
          "آن کس که اوفتاد خدایش گرفت دست",
          "گو بر تو باد تا غم افتادگان خوری"
        ],
        [
          "در کوی عشق شوکت شاهی نمی‌خرند",
          "اقرار بندگی کن و اظهار چاکری"
        ],
        [
          "ساقی به مژدگانی عیش از درم درآی",
          "تا یک دم از دلم غم دنیا به در بری"
        ],
        [
          "در شاه‌راه جاه و بزرگی خطر بسی‌ست",
          "آن به کز این گریوه سبک‌بار بگذری"
        ],
        [
          "سلطان و فکر لشکر و سودای تاج و گنج",
          "درویش و امن خاطر و کنج قلندری"
        ],
        [
          "یک حرف صوفیانه بگویم اجازت است؟",
          "ای نور دیده صلح به از جنگ و داوری"
        ],
        [
          "نیل مراد بر حسب فکر و همت است",
          "از شاه نذر خیر و ز توفیق یاوری"
        ],
        [
          "حافظ غبار فقر و قناعت ز رخ مشوی",
          "کاین خاک بهتر از عمل کیمیاگری"
        ]
      ]
    },
    {
      "id": "section452",
      "title": "غزل شمارهٔ ۴۵۲",
      "couplets": [
        [
          "طُفیلِ هستیِ عشقند آدمیّ و پَری",
          "ارادتی بنما تا سعادتی بِبَری"
        ],
        [
          "بکوش خواجه و از عشق بی‌نصیب مباش",
          "که بنده را نخرد کس به عیب بی‌هنری"
        ],
        [
          "می صبوح و شکرخواب صبحدم تا چند",
          "به عذر نیم‌شبی کوش و گریهٔ سحری؟"
        ],
        [
          "تو خود چه لعبتی ای شهسوار شیرین‌کار",
          "که در برابر چشمیّ و غایب از نظری؟"
        ],
        [
          "هزار جان مقدّس بسوخت زین غیرت",
          "که هر صباح و مسا شمع مجلس دگری"
        ],
        [
          "ز من به حضرت آصف که می‌برد پیغام",
          "که یاد گیر دو مصرع ز من به نظم دری؟"
        ],
        [
          "بیا که وضع جهان را چنان که من دیدم",
          "گر امتحان بکنی مِی خوریّ و غم نخوری"
        ],
        [
          "کلاه سروریت کج مباد بر سر حُسن",
          "که زیب بخت و سزاوار ملک و تاج سری"
        ],
        [
          "به بوی زُلف و رُخت می‌روند و می‌آیند",
          "صبا به غالیه ساییّ و گل به جلوه‌گری"
        ],
        [
          "چو مستعّد نظر نیستی وصال مجوی",
          "که جام جم نکند سود وقت بی‌بصری"
        ],
        [
          "دعای گوشه‌نشینان بلا بگرداند",
          "چرا به گوشهٔ چشمی به ما نمی‌نگری؟"
        ],
        [
          "بیا و سلطنت از ما بخر به مایهٔ حسن",
          "وَزین معامله غافل مشو که حیف خوری"
        ],
        [
          "طریق عشق طریقی عجب خطرناک است",
          "نعوذبالله اگر ره به مقصدی نبری"
        ],
        [
          "به یُمنِ همّتِ حافظ امید هست که باز",
          "اَریٰ اُسامِرُ لیلایَ لَیلةَ القَمَری"
        ]
      ]
    },
    {
      "id": "section453",
      "title": "غزل شمارهٔ ۴۵۳",
      "couplets": [
        [
          "ای که دایم به خویش مغروری",
          "گر تو را عشق نیست معذوری"
        ],
        [
          "گِرد دیوانگان عشق مگرد",
          "که به عقل عقیله مشهوری"
        ],
        [
          "مستی عشق نیست در سر تو",
          "رو که تو مست آب انگوری"
        ],
        [
          "روی زرد است و آه دردآلود",
          "عاشقان را دوای رنجوری"
        ],
        [
          "بگذر از نام و ننگ خود حافظ",
          "ساغر مِی‌ طلب که مخموری"
        ]
      ]
    },
    {
      "id": "section454",
      "title": "غزل شمارهٔ ۴۵۴",
      "couplets": [
        [
          "ز کوی یار می‌آید نسیم باد نوروزی",
          "از این باد ار مدد خواهی چراغ دل برافروزی"
        ],
        [
          "چو گل گر خرده‌ای داری خدا را صرف عشرت کن",
          "که قارون را غلط‌ها داد سودای زراندوزی"
        ],
        [
          "ز جام گل دگر بلبل چنان مستِ میِ لعل است",
          "که زد بر چرخ فیروزه صفیر تخت فیروزی"
        ],
        [
          "به صحرا رو که از دامن غبار غم بیفشانی",
          "به گلزار آی کز بلبل غزل گفتن بیاموزی"
        ],
        [
          "چو امکانِ خُلود ای دل در این فیروزه ایوان نیست",
          "مجال عیش فرصت دان به فیروزی و بهروزی"
        ],
        [
          "طریق کام‌بخشی چیست؟ ترک کام خود کردن",
          "کلاه سروری آن است کز این ترک بردوزی"
        ],
        [
          "سخن در پرده می‌گویم چو گل از غنچه بیرون آی",
          "که بیش از پنج روزی نیست حکم میر نوروزی"
        ],
        [
          "ندانم نوحهٔ قمری به طرف جویباران چیست",
          "مگر او نیز همچون من غمی دارد شبان‌روزی؟"
        ],
        [
          "مِیی دارم چو جان صافی و صوفی می‌کند عیبش",
          "خدایا هیچ عاقل را مبادا بختِ بد روزی"
        ],
        [
          "جدا شد یار شیرینت کنون تنها نشین ای شمع",
          "که حکم آسمان این است اگر سازی و گر سوزی"
        ],
        [
          "به عُجْبِ علم نتوان شد ز اسباب طرب محروم",
          "بیا ساقی که جاهل را هنی‌تر می‌رسد روزی"
        ],
        [
          "مِی اندر مجلس آصف به نوروز جلالی نوش",
          "که بخشد جرعهٔ جامت جهان را ساز نوروزی"
        ],
        [
          "نه حافظ می‌کند تنها دعای خواجه توران‌شاه",
          "ز مدح آصفی خواهد جهان عیدی و نوروزی"
        ],
        [
          "جنابش پارسایان راست محراب دل و دیده",
          "جبینش صبح‌خیزان راست روز فتح و فیروزی"
        ]
      ]
    },
    {
      "id": "section455",
      "title": "غزل شمارهٔ ۴۵۵",
      "couplets": [
        [
          "عمر بگذشت به بی‌حاصلی و بوالهوسی",
          "ای پسر جام مِی‌ام ده که به پیری برسی"
        ],
        [
          "چه شکرهاست در این شهر که قانع شده‌اند",
          "شاه‌بازانِ طریقت به مقامِ مگسی"
        ],
        [
          "دوش در خیل غلامان درش می‌رفتم",
          "گفت: «ای عاشق بیچاره تو باری چه کسی؟»"
        ],
        [
          "با دل خون‌شده چون نافه خوشش باید بود",
          "هر که مشهور جهان گشت به مشکین‌نفسی"
        ],
        [
          "لمع البرق مِن الطّور و آنَستُ بهِ",
          "فلَعَلّی لک آتٍ بشهابٍ قبسِ"
        ],
        [
          "کاروان رفت و تو در خواب و بیابان در پیش",
          "وه که بس بی‌خبر از غلغل چندین جرسی"
        ],
        [
          "بال بگشا و صفیر از شجر طوبی زن",
          "حیف باشد چو تو مرغی که اسیر قفسی"
        ],
        [
          "تا چو مجمر نفسی دامن جانان گیرم",
          "جان نهادیم بر آتش ز پی خوش‌نفسی"
        ],
        [
          "چند پوید به هوای تو ز هر سو حافظ",
          "یَسَر الله طریقاً بکَ یا ملتمِسی"
        ]
      ]
    },
    {
      "id": "section456",
      "title": "غزل شمارهٔ ۴۵۶",
      "couplets": [
        [
          "نوبهار است در آن کوش که خوش‌دل باشی",
          "که بسی گُل بدمد باز و تو در گِل باشی"
        ],
        [
          "من نگویم که کنون با که نشین و چه بنوش",
          "که تو خود دانی اگر زیرک و عاقل باشی"
        ],
        [
          "چنگ در پرده همین می‌دهدت پند ولی",
          "وعظت آن گاه کند سود که قابل باشی"
        ],
        [
          "در چمن هر ورقی دفتر حالی دگر است",
          "حیف باشد که ز کار همه غافل باشی"
        ],
        [
          "نقد عمرت ببرد غصهٔ دنیا به گزاف",
          "گر شب و روز در این قصهٔ مشکل باشی"
        ],
        [
          "گر چه راهی‌ست پر از بیم ز ما تا بر دوست",
          "رفتن آسان بود ار واقف منزل باشی"
        ],
        [
          "حافظا گر مدد از بخت بلندت باشد",
          "صید آن شاهد مطبوع‌شمایل باشی"
        ]
      ]
    },
    {
      "id": "section457",
      "title": "غزل شمارهٔ ۴۵۷",
      "couplets": [
        [
          "هزار جهد بکردم که یار من باشی",
          "مرادبخش دل بی‌قرار من باشی"
        ],
        [
          "چراغِ دیدهٔ شب‌زنده‌دار من گردی",
          "انیسِ خاطر امّیدوار من باشی"
        ],
        [
          "چو خسروانِ ملاحت، به بندگان نازند",
          "تو در میانه، خداوندگار من باشی"
        ],
        [
          "از آن عقیق که خونین‌دلم ز عشوهٔ او",
          "اگر کنم گله‌ای غم‌گسار من باشی"
        ],
        [
          "در آن چمن که بتان، دست عاشقان گیرند",
          "گرت ز دست برآید، نگار من باشی"
        ],
        [
          "شبی به کلبهٔ احزانِ عاشقان آیی",
          "دمی انیسِ دلِ سوگوارِ من باشی"
        ],
        [
          "شود غزالهٔ خورشید، صید لاغر من",
          "گر آهویی چو تو یک دم، شکار من باشی"
        ],
        [
          "سه بوسه کز دو لبت، کرده‌ای وظیفهٔ من",
          "اگر ادا نکنی، قرض‌دار من باشی"
        ],
        [
          "من این مراد ببینم به خود که نیم‌شبی",
          "به جای اشک روان، در کنار من باشی"
        ],
        [
          "من ار چه حافظ شهرم، جویی نمی‌ارزم",
          "مگر تو از کرم خویش، یار من باشی"
        ]
      ]
    },
    {
      "id": "section458",
      "title": "غزل شمارهٔ ۴۵۸",
      "couplets": [
        [
          "ای دل آن دم که خراب از می گلگون باشی",
          "بی زر و گنج به صد حشمت قارون باشی"
        ],
        [
          "در مقامی که صدارت به فقیران بخشند",
          "چشم دارم که به جاه از همه افزون باشی"
        ],
        [
          "در ره منزل لیلی که خطرهاست در آن",
          "شرط اول قدم آن است که مجنون باشی"
        ],
        [
          "نقطهٔ عشق نمودم به تو هان سهو مکن",
          "ور نه چون بنگری از دایره بیرون باشی"
        ],
        [
          "کاروان رفت و تو در خواب و بیابان در پیش",
          "کی روی؟ ره ز که پرسی؟ چه کنی؟ چون باشی؟"
        ],
        [
          "تاج شاهی طلبی، گوهر ذاتی بنمای",
          "ور خود از تخمهٔ جمشید و فریدون باشی"
        ],
        [
          "ساغری نوش کن و جرعه بر افلاک فشان",
          "چند و چند از غم ایام جگرخون باشی؟"
        ],
        [
          "حافظ از فقر مکن ناله که گر شعر این است",
          "هیچ خوش‌دل نپسندد که تو محزون باشی"
        ]
      ]
    },
    {
      "id": "section459",
      "title": "غزل شمارهٔ ۴۵۹",
      "couplets": [
        [
          "زین خوش رقم که بر گل رخسار می‌کشی",
          "خط بر صحیفهٔ گل و گلزار می‌کشی"
        ],
        [
          "اشک حرم‌نشین نهان‌خانهٔ مرا",
          "زان سوی هفت‌پرده به بازار می‌کشی"
        ],
        [
          "کاهل روی چو باد صبا را به بوی زلف",
          "هر دم به قید سلسله در کار می‌کشی"
        ],
        [
          "هر دم به یاد آن لب میگون و چشم مست",
          "از خلوتم به خانهٔ خمار می‌کشی"
        ],
        [
          "گفتی سر تو بستهٔ فتراک ما شود",
          "سهل است اگر تو زحمت این بار می‌کشی"
        ],
        [
          "با چشم و ابروی تو چه تدبیر دل کنم؟",
          "وه زین کمان که بر من بیمار می‌کشی"
        ],
        [
          "بازآ که چشم بد ز رخت دفع می‌کند",
          "ای تازه گل که دامن از این خار می‌کشی"
        ],
        [
          "حافظ دگر چه می‌طلبی از نعیم دهر",
          "می می‌خوری و طرهٔ دلدار می‌کشی"
        ]
      ]
    },
    {
      "id": "section460",
      "title": "غزل شمارهٔ ۴۶۰",
      "couplets": [
        [
          "سُلَیمیٰ مُنذُ حَلَّت بِالْعراقِ",
          "أُلاقی مِن نَواها ما أُلاقی"
        ],
        [
          "الا ای ساروان منزل دوست",
          "إِلی رُکبانِکُم طالَ اشْتیاقی"
        ],
        [
          "خِرَد در زنده‌رود انداز و می نوش",
          "به گلبانگ جوانان عراقی"
        ],
        [
          "رَبیعُ العُمرِ فی مَرعیٰ حِماکُم",
          "حَماکَ اللّهُ یا عَهدَ التَّلاقی"
        ],
        [
          "بیا ساقی بده رَطْل گرانم",
          "سَقاکَ اللّهُ مِن کَأسٍ دِهاقِ"
        ],
        [
          "جوانی باز می‌آرد به یادم",
          "سماع چنگ و دست افشان ساقی"
        ],
        [
          "می باقی بده تا مست و خوشدل",
          "به یاران برفَشانم عمر باقی"
        ],
        [
          "درونم خون شد از نادیدن دوست",
          "أَلا تَعْساً لِأیّامِ الفِراقِ"
        ],
        [
          "دُموعی بَعدَکُم لا تَحْقِروها",
          "فَکَم بحرٍ عَمیقٍ مِن سَواقِ"
        ],
        [
          "دمی با نیکخواهان متفق باش",
          "غنیمت دان امور اتفاقی"
        ],
        [
          "بساز ای مطرب خوشخوان خوشگو",
          "به شعر فارسی، صوت عراقی"
        ],
        [
          "عروسی بس خوشی ای دختر رَز",
          "ولی گه گه سزاوار طلاقی"
        ],
        [
          "مسیحای مجرد را برازد",
          "که با خورشید سازد هم‌وُثاقی"
        ],
        [
          "وصال دوستان روزی ما نیست",
          "بخوان حافظ غزل‌های فراقی"
        ]
      ]
    },
    {
      "id": "section461",
      "title": "غزل شمارهٔ ۴۶۱",
      "couplets": [
        [
          "کَتَبتُ قِصَّةَ شَوقی و مَدمَعی باکی",
          "بیا که بی تو به جان آمدم ز غمناکی"
        ],
        [
          "بسا که گفته‌ام از شوق با دو دیدهٔ خود",
          "أیا مَنازِلَ سَلمیٰ فَأینَ سَلماکِ؟"
        ],
        [
          "عجیب واقعه‌ای و غریب حادثه‌ای",
          "أنَا اصْطَبَرتُ قَتیلاً و قاتِلی شاکی"
        ],
        [
          "که را رسد که کند عیب دامن پاکت؟",
          "که همچو قطره که بر برگ گل چکد پاکی"
        ],
        [
          "ز خاک پای تو داد آب، روی لاله و گل",
          "چو کِلک صُنع رقم زد به آبی و خاکی"
        ],
        [
          "صبا عبیرفشان گشت ساقیا برخیز",
          "و هاتِ شَمسَةَ کَرْمٍ مُطَیَّبٍ زاکی"
        ],
        [
          "دَعِ التَّکاسُلَ تَغْنَمْ فَقَد جَری مَثَلٌ",
          "که زادِ راهروان چستی است و چالاکی"
        ],
        [
          "اثر نماند ز من، بی شمایلت، آری",
          "أرَی مَآثِرَ مَحیایَ مِن مُحَیّاکِ"
        ],
        [
          "ز وصف حسن تو حافظ چگونه نطق زند؟",
          "که همچو صنع خدایی ورای ادراکی"
        ]
      ]
    },
    {
      "id": "section462",
      "title": "غزل شمارهٔ ۴۶۲",
      "couplets": [
        [
          "یا مُبْسِماً یُحاکي دُرْجاً مِنَ اللِّآلي",
          "یا رب چه درخور آمد گِردَش خط هلالی"
        ],
        [
          "حالی خیال وصلت خوش می‌دهد فریبم",
          "تا خود چه نقش بازد این صورت خیالی"
        ],
        [
          "می ده که گرچه گشتم نامه‌سیاه عالم",
          "نومید کی توان بود از لطف لایزالی"
        ],
        [
          "ساقی بیار جامی و از خلوتم برون کش",
          "تا در به در بگردم قَلّاش و لااُبالی"
        ],
        [
          "از چار چیز مگذر گر عاقلی و زیرک",
          "امن و شرابِ بی‌غش، معشوق و جای خالی"
        ],
        [
          "چون نیست نقش دوران در هیچ حالْ ثابت",
          "حافظ مکن شکایت تا می خوریم حالی"
        ],
        [
          "صافیست جام خاطر در دور آصف عهد",
          "قُمْ فَاسْقِني رَحیقاً أَصْفیٰ مِنَ الزُّلالِ"
        ],
        [
          "اَلْمُلْکُ قَد تَباهیٰ مِن جِدِّهِ و جَدِّه",
          "یا رب که جاودان باد این قدر و این معالی"
        ],
        [
          "مسندفروز دولت، کانِ شکوه و شوکت",
          "برهان ملک و ملت بونصر بوالمعالی"
        ]
      ]
    },
    {
      "id": "section463",
      "title": "غزل شمارهٔ ۴۶۳",
      "couplets": [
        [
          "سَلامُ اللّهِ ما کَرَّ اللَّیالي",
          "و جاوَبَتِ الْمثاني و الْمِثالي"
        ],
        [
          "عَلیٰ وادِي الْأَراک و مَن عَلَیها",
          "و دارٍ بِاللَّویٰ فوقَ الرِّمالِ"
        ],
        [
          "دعاگوی غریبان جهانم",
          "و أَدعُو بِالتَّواتُر و التَّوالي"
        ],
        [
          "به هر منزل که رو آرد خدا را",
          "نگه دارش به لطف لایزالی"
        ],
        [
          "منال ای دل که در زنجیر زلفش",
          "همه جمعیت است آشفته حالی"
        ],
        [
          "ز خطت صد جمال دیگر افزود",
          "که عمرت باد صد سال جلالی"
        ],
        [
          "تو می‌باید که باشی ور نه سهل است",
          "زیانِ مایهٔ جاهی و مالی"
        ],
        [
          "بر آن نقاش قدرت آفرین باد",
          "که گرد مه کشد خط هلالی"
        ],
        [
          "فَحُبُّک راحَتي في کُلِّ حینٍ",
          "و ذِکرُک مونِسي في کُلِّ حالِ"
        ],
        [
          "سویدای دل من تا قیامت",
          "مباد از شوق و سودای تو خالی"
        ],
        [
          "کجا یابم وصال چون تو شاهی",
          "من بدنامِ رندِ لااُبالی"
        ],
        [
          "خدا داند که حافظ را غرض چیست",
          "و عِلْمُ اللّهِ حَسْبي مِن سُؤالي"
        ]
      ]
    },
    {
      "id": "section464",
      "title": "غزل شمارهٔ ۴۶۴",
      "couplets": [
        [
          "بگرفت کار حسنت چون عشق من کمالی",
          "خوش باش زان که نبود این هر دو را زوالی"
        ],
        [
          "در وهم می‌نگنجد کاندر تصور عقل",
          "آید به هیچ معنی زین خوب‌تر مثالی"
        ],
        [
          "شد حظ عمر حاصل گر زان که با تو ما را",
          "هرگز به عمر روزی روزی شود وصالی"
        ],
        [
          "آن دم که با تو باشم یک سال هست روزی",
          "وان دم که بی تو باشم یک لحظه هست سالی"
        ],
        [
          "چون من خیال رویت جانا به خواب بینم",
          "کز خواب می‌نبیند چشمم به جز خیالی"
        ],
        [
          "رحم آر بر دل من کز مهر روی خوبت",
          "شد شخص ناتوانم باریک چون هلالی"
        ],
        [
          "حافظ مکن شکایت گر وصل دوست خواهی",
          "زین بیشتر بباید بر هجرت احتمالی"
        ]
      ]
    },
    {
      "id": "section465",
      "title": "غزل شمارهٔ ۴۶۵",
      "couplets": [
        [
          "رفتم به باغ صبحدمی تا چنم گلی",
          "آمد به گوش ناگهم آواز بلبلی"
        ],
        [
          "مسکین چو من به عشق گلی گشته مبتلا",
          "و اندر چمن فکنده ز فریاد غلغلی"
        ],
        [
          "می‌گشتم اندر آن چمن و باغ دم به دم",
          "می‌کردم اندر آن گل و بلبل تاملی"
        ],
        [
          "گل یار حسن گشته و بلبل قرین عشق",
          "آن را تفضلی نه و این را تبدلی"
        ],
        [
          "چون کرد در دلم اثر آواز عندلیب",
          "گشتم چنان که هیچ نماندم تحملی"
        ],
        [
          "بس گل شکفته می‌شود این باغ را ولی",
          "کس بی بلای خار نچیده‌ست از او گلی"
        ],
        [
          "حافظ مدار امید فرج از مدار چرخ",
          "دارد هزار عیب و ندارد تفضلی"
        ]
      ]
    },
    {
      "id": "section466",
      "title": "غزل شمارهٔ ۴۶۶",
      "couplets": [
        [
          "این خرقه که من دارم در رهن شراب اولی",
          "وین دفتر بی‌معنی غرق می ناب اولی"
        ],
        [
          "چون عمر تبه کردم چندان که نگه کردم",
          "در کنج خراباتی افتاده خراب اولی"
        ],
        [
          "چون مصلحت اندیشی دور است ز درویشی",
          "هم سینه پر از آتش هم دیده پرآب اولی"
        ],
        [
          "من حالت زاهد را با خلق نخواهم گفت",
          "این قصه اگر گویم با چنگ و رباب اولی"
        ],
        [
          "تا بی سر و پا باشد اوضاع فلک زین دست",
          "در سر هوس ساقی در دست شراب اولی"
        ],
        [
          "از همچو تو دلداری دل برنکنم آری",
          "چون تاب کشم باری زان زلف به تاب اولی"
        ],
        [
          "چون پیر شدی حافظ از میکده بیرون آی",
          "رندی و هوسناکی در عهد شباب اولی"
        ]
      ]
    },
    {
      "id": "section467",
      "title": "غزل شمارهٔ ۴۶۷",
      "couplets": [
        [
          "زان می عشق، کز او پخته شود هر خامی",
          "گر چه ماه رمضان است بیاور جامی"
        ],
        [
          "روزها رفت که دست من مسکین نگرفت",
          "زلف شمشادقدی، ساعد سیم‌اندامی"
        ],
        [
          "روزه هر چند که مهمان عزیز است ای دل",
          "صحبتش موهبتی دان و شدن، انعامی"
        ],
        [
          "مرغ زیرک به در خانقه اکنون نپرد",
          "که نهاده‌ست به هر مجلس وعظی دامی"
        ],
        [
          "گله از زاهد بدخو نکنم؛ رسم این است",
          "که چو صبحی بدمد، در پی‌اش افتد شامی"
        ],
        [
          "یار من چون بخرامد به تماشای چمن",
          "برسانش ز من ای پیک صبا پیغامی"
        ],
        [
          "آن حریفی که شب و روز می صاف کشد",
          "بود آیا که کند یاد ز دردآشامی؟"
        ],
        [
          "حافظا گر ندهد دادِ دلت آصف عهد",
          "کام دشوار به دست آوری از خودکامی"
        ]
      ]
    },
    {
      "id": "section468",
      "title": "غزل شمارهٔ ۴۶۸",
      "couplets": [
        [
          "که بَرَد به نزد شاهان ز من گدا پیامی؟",
          "که به کوی مِی‌فروشان دو هزار جم به جامی"
        ],
        [
          "شده‌ام خراب و بدنام و هنوز امیدوارم",
          "که به همت عزیزان برسم به نیک‌نامی"
        ],
        [
          "تو که کیمیافروشی نظری به قلب ما کن",
          "که بضاعتی نداریم و فکنده‌ایم دامی"
        ],
        [
          "عجب از وفای جانان که عنایتی نفرمود",
          "نه به نامه‌ای پیامی نه به خامه‌ای سلامی"
        ],
        [
          "اگر این شراب خام است اگر آن حریف پخته",
          "به هزار بار بهتر ز هزار پخته خامی"
        ],
        [
          "ز رهم میفکن ای شیخ به دانه‌های تسبیح",
          "که چو مرغ زیرک افتد نفتد به هیچ دامی"
        ],
        [
          "سر خدمت تو دارم بخرم به لطف و مفروش",
          "که چو بنده کمتر افتد به مبارکی غلامی"
        ],
        [
          "به کجا برم شکایت؟ به که گویم این حکایت؟",
          "که لبت حیات ما بود و نداشتی دوامی"
        ],
        [
          "بگشای تیر مژگان و بریز خون حافظ",
          "که چنان کشنده‌ای را نکند کس انتقامی"
        ]
      ]
    },
    {
      "id": "section469",
      "title": "غزل شمارهٔ ۴۶۹",
      "couplets": [
        [
          "أَتَتْ رَوائِحُ رَنْدِ الْحِمیٰ و زادَ غَرامی",
          "فدای خاک در دوست باد جان گرامی"
        ],
        [
          "پیام دوست شنیدن سعادت است و سلامت",
          "مَنِ الْمُبَلِّغُ عَنّی إلی سُعادَ سلامی؟"
        ],
        [
          "بیا به شام غریبان و آب دیدهٔ من بین",
          "به سان بادهٔ صافی در آبگینهٔ شامی"
        ],
        [
          "إذا تَغَرَّدَ عَن ذِی الْأَراکِ طائرُ خَیرٍ",
          "فَلا تَفَرَّدَ عَن رَوضِها أَنینُ حَمامي"
        ],
        [
          "بسی نماند که روز فراق یار سر آید",
          "رَأَیْتُ مِن هَضَباتِ الْحِمیٰ قِبابَ خِیامِ"
        ],
        [
          "خوشا دمی که درآیی و گویمت به سلامت",
          "قَدِمْتَ خَیْرَ قُدومٍ نَزَلْتَ خَیْرَ مَقامِ"
        ],
        [
          "بَعِدْتُ مِنْکَ وَ قَدْ صِرْتُ ذائباً کَهِلالٍ",
          "اگر چه روی چو ماهت ندیده‌ام به تمامی"
        ],
        [
          "وَ إِن دُعِیتُ بِخُلْدٍ وَ صِرْتُ ناقِضَ عَهْدٍ",
          "فما تَطَیَّبَ نَفْسی وَ ما اسْتَطابَ مَنامی"
        ],
        [
          "امید هست که زودت به بخت نیک ببینم",
          "تو شاد گشته به فرماندهی و من به غلامی"
        ],
        [
          "چو سِلْک دُرّ خوشاب است شعر نغز تو حافظ",
          "که گاه لطف سبق می‌برد ز نظم نظامی"
        ]
      ]
    },
    {
      "id": "section470",
      "title": "غزل شمارهٔ ۴۷۰",
      "couplets": [
        [
          "سینه مالامال درد است ای دریغا مرهمی",
          "دل ز تنهایی به جان آمد خدا را همدمی"
        ],
        [
          "چشم آسایش که دارد از سپهر تیزرو؟",
          "ساقیا جامی به من ده تا بیاسایم دمی"
        ],
        [
          "زیرکی را گفتم: «این احوال بین»، خندید و گفت:",
          "«صعب‌روزی، بوالعجب‌کاری، پریشان‌عالمی»"
        ],
        [
          "سوختم در چاه صبر از بهر آن شمع چگل",
          "شاه ترکان فارغ است از حال ما، کو رستمی؟"
        ],
        [
          "در طریق عشق‌بازی امن و آسایش بلاست",
          "ریش باد آن دل که با درد تو خواهد مرهمی"
        ],
        [
          "اهل کام و ناز را در کوی رندی راه نیست",
          "رهروی باید جهان‌سوزی نه خامی بی‌غمی"
        ],
        [
          "آدمی در عالم خاکی نمی‌آید به دست",
          "عالمی دیگر بباید ساخت وز نو آدمی"
        ],
        [
          "خیز تا خاطر بدان تُرک سمرقندی دهیم",
          "کز نسیمش بوی جوی مولیان آید همی"
        ],
        [
          "گریهٔ حافظ چه سنجد پیش استغنای عشق",
          "کاندر این دریا نماید هفت دریا شبنمی"
        ]
      ]
    },
    {
      "id": "section471",
      "title": "غزل شمارهٔ ۴۷۱",
      "couplets": [
        [
          "ز دلبرم که رساند نوازش قلمی",
          "کجاست پیک صبا گر همی کند کرمی؟"
        ],
        [
          "قیاس کردم و تدبیر عقل در ره عشق",
          "چو شبنمی است که بر بحر می‌کشد رقمی"
        ],
        [
          "بیا که خرقهٔ من گر چه رهن میکده‌هاست",
          "ز مال وقف نبینی به نام من درمی"
        ],
        [
          "حدیثِ چون و چرا دردِ سر دهد ای دل",
          "پیاله گیر و بیاسا ز عمرِ خویش دمی"
        ],
        [
          "طبیبِ راه‌نشین درد عشق نشناسد",
          "برو به دست کن ای مرده‌دل مسیح‌دمی"
        ],
        [
          "دلم گرفت ز سالوس و طبل زیر گلیم",
          "به آن که بر در میخانه برکشم عَلَمی"
        ],
        [
          "بیا که وقت‌شناسان دو کون بفروشند",
          "به یک پیاله میِ صاف و صحبتِ صنمی"
        ],
        [
          "دوام عیش و تنعم نه شیوهٔ عشق است",
          "اگر معاشرِ مایی بنوش نیش غمی"
        ],
        [
          "نمی‌کنم گله‌ای لیک ابر رحمت دوست",
          "به کِشته‌زار جگرتشنگان نداد نمی"
        ],
        [
          "چرا به یک نیِ قندش نمی‌خرند آن کس",
          "که کرد صد شکرافشانی از نیِ قلمی"
        ],
        [
          "سزای قدر تو شاها به دست حافظ نیست",
          "جز از دعای شبی و نیاز صبحدمی"
        ]
      ]
    },
    {
      "id": "section472",
      "title": "غزل شمارهٔ ۴۷۲",
      "couplets": [
        [
          "اَحمَدُ اللهَ عَلی مَعْدِلَةِ السُلطانِ",
          "احمدِ شیخ اُوِیسِ حسنِ ایلخانی"
        ],
        [
          "خانِ بِنْ خان و شهنشاهِ شهنشاه‌نژاد",
          "آن که می‌زیبد اگر جان جهانش خوانی"
        ],
        [
          "دیده نادیده به اقبال تو ایمان آورد",
          "مرحبا ای به چنین لطف خدا ارزانی"
        ],
        [
          "ماه اگر بی تو برآید به دو نیمش بزنند",
          "دولت احمدی و معجزهٔ سبحانی"
        ],
        [
          "جلوهٔ بخت تو دل می‌برد از شاه و گدا",
          "چشم بد دور که هم جانی و هم جانانی"
        ],
        [
          "برشکن کاکل ترکانه که در طالع توست",
          "بخشش و کوشش خاقانی و چنگزخانی"
        ],
        [
          "گر چه دوریم به یاد تو قدح می‌گیریم",
          "بعد منزل نبود در سفر روحانی"
        ],
        [
          "از گل پارسیم غنچهٔ عیشی نشکفت",
          "حبذا دجله بغداد و می ریحانی"
        ],
        [
          "سر عاشق که نه خاک در معشوق بود",
          "کی خلاصش بود از محنت سرگردانی"
        ],
        [
          "ای نسیم سحری خاک در یار بیار",
          "که کند حافظ از او دیدهٔ دل نورانی"
        ]
      ]
    },
    {
      "id": "section473",
      "title": "غزل شمارهٔ ۴۷۳",
      "couplets": [
        [
          "وقت را غنیمت دان آن قدر که بتْوانی",
          "حاصل از حیات ای جان این دم است تا دانی"
        ],
        [
          "کام‌بخشیِ گردون عمر در عوض دارد",
          "جهد کن که از دولت دادِ عیش بستانی"
        ],
        [
          "باغبان چو من زین جا بگذرم حرامت باد",
          "گر به جای من سروی غیر دوست بنشانی"
        ],
        [
          "زاهد پشیمان را ذوق باده خواهد کشت",
          "عاقلا! مکن کاری کآورد پشیمانی"
        ],
        [
          "محتسب نمی‌داند این قدر که صوفی را",
          "جنس خانگی باشد همچو لعل رمانی"
        ],
        [
          "با دعای شب‌خیزان ای شکردهان مستیز",
          "در پناه یک اسم است خاتم سلیمانی"
        ],
        [
          "پند عاشقان بشنو و از در طرب بازآ",
          "کاین همه نمی‌ارزد شغل عالم فانی"
        ],
        [
          "یوسف عزیزم رفت ای برادران رحمی",
          "کز غمش عجب بینم حال پیر کنعانی"
        ],
        [
          "پیش زاهد از رندی دم مزن که نتوان گفت",
          "با طبیب نامحرم حال درد پنهانی"
        ],
        [
          "می‌روی و مژگانت خون خلق می‌ریزد",
          "تیز می‌روی جانا ترسمت فرومانی"
        ],
        [
          "دل ز ناوک چشمت گوش داشتم لیکن",
          "ابروی کماندارت می‌برد به پیشانی"
        ],
        [
          "جمع کن به احسانی حافظ پریشان را",
          "ای شکنج گیسویت مجمع پریشانی"
        ],
        [
          "گر تو فارغی از ما ای نگار سنگین‌دل",
          "حال خود بخواهم گفت پیش آصف ثانی"
        ]
      ]
    },
    {
      "id": "section474",
      "title": "غزل شمارهٔ ۴۷۴",
      "couplets": [
        [
          "هواخواه توام جانا و می‌دانم که می‌دانی",
          "که هم نادیده می‌بینی و هم ننوشته می‌خوانی"
        ],
        [
          "ملامت‌گو چه دریابد میان عاشق و معشوق؟",
          "نبیند چشم نابینا خصوص اسرار پنهانی"
        ],
        [
          "بیفشان زلف و صوفی را به پابازی و رقص آور",
          "که از هر رقعهٔ دلقش هزاران بت بیفشانی"
        ],
        [
          "گشادِ کار مشتاقان در آن ابروی دلبند است",
          "خدا را یک نفس بنشین گره بگشا ز پیشانی"
        ],
        [
          "ملک در سجدهٔ آدم زمین بوس تو نیت کرد",
          "که در حُسن تو لطفی دید بیش از حد انسانی"
        ],
        [
          "چراغ افروز چشم ما نسیم زلف جانان است",
          "مباد این جمع را یا رب غم از باد پریشانی"
        ],
        [
          "دریغا عیش شب‌گیری که در خواب سحر بگذشت",
          "ندانی قدر وقت ای دل مگر وقتی که درمانی"
        ],
        [
          "ملول از همرهان بودن طریق کاردانی نیست",
          "بکش دشواری منزل به یاد عهد آسانی"
        ],
        [
          "خیال چنبر زلفش فریبت می‌دهد حافظ",
          "نگر تا حلقهٔ اقبال ناممکن نجنبانی"
        ]
      ]
    },
    {
      "id": "section475",
      "title": "غزل شمارهٔ ۴۷۵",
      "couplets": [
        [
          "گفتند خلایق که تویی یوسف ثانی",
          "چون نیک بدیدم به حقیقت به از آنی"
        ],
        [
          "شیرین‌تر از آنی به شکرخنده که گویم",
          "ای خسرو خوبان که تو شیرین زمانی"
        ],
        [
          "تشبیه دهانت نتوان کرد به غنچه",
          "هرگز نبود غنچه بدین تنگ دهانی"
        ],
        [
          "صد بار بگفتی که دهم زان دهنت کام",
          "چون سوسن آزاده چرا جمله زبانی؟"
        ],
        [
          "گویی بدهم کامت و جانت بستانم",
          "ترسم ندهی کامم و جانم بستانی"
        ],
        [
          "چشم تو خدنگ از سپر جان گذراند",
          "بیمار که دیده‌ست بدین سخت کمانی"
        ],
        [
          "چون اشک بیندازیش از دیدهٔ مردم",
          "آن را که دمی از نظر خویش برانی"
        ]
      ]
    },
    {
      "id": "section476",
      "title": "غزل شمارهٔ ۴۷۶",
      "couplets": [
        [
          "نسیم صبح سعادت! بدان نشان که تو دانی",
          "گذر به کوی فلان کن، در آن زمان که تو دانی"
        ],
        [
          "تو پیک خلوت رازی و دیده بر سر راهت",
          "به مردمی، نه به فرمان، چنان بران که تو دانی"
        ],
        [
          "بگو که جان عزیزم ز دست رفت، خدا را",
          "ز لعل روح‌فزایش ببخش آن که تو دانی"
        ],
        [
          "من این حروف نوشتم، چنان که غیر ندانست",
          "تو هم ز روی کرامت، چنان بخوان که تو دانی"
        ],
        [
          "خیال تیغ تو با ما، حدیث تشنه و آب است",
          "اسیر خویش گرفتی، بکُش چنان که تو دانی"
        ],
        [
          "امید در کمرِ زَرکِشَت چگونه ببندم؟",
          "دقیقه‌ای است نگارا در آن میان که تو دانی"
        ],
        [
          "یکی است تُرکی و تازی، در این معامله حافظ",
          "حدیث عشق بیان کن، بدان زبان که تو دانی"
        ]
      ]
    },
    {
      "id": "section477",
      "title": "غزل شمارهٔ ۴۷۷",
      "couplets": [
        [
          "دو یار زیرک و از بادهٔ کهن دو منی",
          "فراغتی و کتابی و گوشهٔ چمنی"
        ],
        [
          "من این مقام به دنیا و آخرت ندهم",
          "اگر چه در پِی‌ام افتند هر دم انجمنی"
        ],
        [
          "هر آن که کنج قناعت به گنج دنیا داد",
          "فروخت یوسف مصری به کمترین ثمنی"
        ],
        [
          "بیا که رونق این کارخانه کم نشود",
          "به زهدِ همچو تویی، یا به فسق همچو منی"
        ],
        [
          "ز تندباد حوادث نمی‌توان دیدن",
          "در این چمن که گلی بوده است یا سَمنی"
        ],
        [
          "ببین در آینهٔ جام، نقش‌بندیِ غیب",
          "که کس به یاد ندارد چنین عجب زَمنی"
        ],
        [
          "از این سَموم که بر طَرْف بوستان بگذشت",
          "عجب که بوی گلی هست و رنگ نسترنی"
        ],
        [
          "به صبر کوش تو ای دل که حق رها نکند",
          "چنین عزیز نگینی به دست اهرمنی"
        ],
        [
          "مزاجِ دَهر تَبَه شد در این بلا حافظ",
          "کجاست فکر حکیمی و رای برهمنی؟"
        ]
      ]
    },
    {
      "id": "section478",
      "title": "غزل شمارهٔ ۴۷۸",
      "couplets": [
        [
          "نوش کن جامِ شرابِ یک منی",
          "تا بِدان بیخِ غم از دل برکَنی"
        ],
        [
          "دل گشاده دار چون جامِ شراب",
          "سر گرفته چند چون خُمّ دَنی"
        ],
        [
          "چون ز جام بی‌خودی رطلی کشی",
          "کم زنی از خویشتن لاف منی"
        ],
        [
          "سنگسان شو در قدم نی همچو آب",
          "جمله رنگ‌آمیزی و تَردامنی"
        ],
        [
          "دل به می دربند تا مردانه‌وار",
          "گردن سالوس و تقوا بشکنی"
        ],
        [
          "خیز و جهدی کن چو حافظ تا مگر",
          "خویشتن در پای معشوق افکنی"
        ]
      ]
    },
    {
      "id": "section479",
      "title": "غزل شمارهٔ ۴۷۹",
      "couplets": [
        [
          "صبح است و ژاله می‌چکد از ابر بهمنی",
          "برگ صبوح ساز و بده جام یک منی"
        ],
        [
          "در بحر مایی و منی افتاده‌ام، بیار",
          "می تا خلاص بخشدم از مایی و منی"
        ],
        [
          "خونِ پیاله خور که حلال است خون او",
          "در کار یار باش که کاری‌ست کردنی"
        ],
        [
          "ساقی به دست باش که غم در کمین ماست",
          "مطرب نگاه دار همین ره که می‌زنی"
        ],
        [
          "مِی ده که سر به گوش من آورد چنگ و گفت",
          "«خوش بگذران و بشنو از این پیرِ منحنی»"
        ],
        [
          "ساقی به بی‌نیازی رندان که می بده",
          "تا بشنوی ز صوت مغنی «هو الغنی»"
        ]
      ]
    },
    {
      "id": "section480",
      "title": "غزل شمارهٔ ۴۸۰",
      "couplets": [
        [
          "ای که در کشتن ما هیچ مدارا نکنی",
          "سود و سرمایه بسوزی و محابا نکنی"
        ],
        [
          "دردمندان بلا زهر هلاهل دارند",
          "قصد این قوم خطا باشد هان تا نکنی"
        ],
        [
          "رنج ما را که توان برد به یک گوشهٔ چشم",
          "شرط انصاف نباشد که مداوا نکنی"
        ],
        [
          "دیدهٔ ما چو به امید تو دریاست، چرا",
          "به تفرج گذری بر لب دریا نکنی؟"
        ],
        [
          "نقل هر جور که از خلق کریمت کردند",
          "قول صاحب غرضان است تو آن‌ها نکنی"
        ],
        [
          "بر تو گر جلوه کند شاهد ما ای زاهد",
          "از خدا جز می و معشوق تمنا نکنی"
        ],
        [
          "حافظا سجده به ابروی چو محرابش بر",
          "که دعایی ز سر صدق جز آن جا نکنی"
        ]
      ]
    },
    {
      "id": "section481",
      "title": "غزل شمارهٔ ۴۸۱",
      "couplets": [
        [
          "بشنو این نکته که خود را ز غم آزاده کنی",
          "خون خوری گر طلب روزی ننهاده کنی"
        ],
        [
          "آخرالامر گِل کوزه‌گران خواهی شد",
          "حالیا فکر سبو کن که پر از باده کنی"
        ],
        [
          "گر از آن آدمیانی که بهشتت هوس است",
          "عیش با آدمی‌یی چند پری‌زاده کنی"
        ],
        [
          "تکیه بر جای بزرگان نتوان زد به گزاف",
          "مگر اسباب بزرگی همه آماده کنی"
        ],
        [
          "اجرها باشدت ای خسرو شیرین‌دهنان",
          "گر نگاهی سوی فرهاد دل‌افتاده کنی"
        ],
        [
          "خاطرت کی رقم فیض پذیرد، هیهات!",
          "مگر از نقش پراگنده ورق ساده کنی"
        ],
        [
          "کار خود گر به کرم بازگذاری حافظ",
          "ای بسا عیش که با بخت خداداده کنی"
        ],
        [
          "ای صبا بندگی خواجه جلال‌الدین کن",
          "که جهان پُر سمن و سوسنِ آزاده کنی"
        ]
      ]
    },
    {
      "id": "section482",
      "title": "غزل شمارهٔ ۴۸۲",
      "couplets": [
        [
          "ای دل به کوی عشق گذاری نمی‌کنی",
          "اسباب جمع داری و کاری نمی‌کنی"
        ],
        [
          "چوگان حکم در کف و گویی نمی‌زنی",
          "باز ظفر به دست و شکاری نمی‌کنی"
        ],
        [
          "این خون که موج می‌زند اندر جگر تو را",
          "در کار رنگ و بوی نگاری نمی‌کنی"
        ],
        [
          "مشکین از آن نشد دمِ خلقت که چون صبا",
          "بر خاک کوی دوست گذاری نمی‌کنی"
        ],
        [
          "ترسم کز این چمن نبری آستین گل",
          "کز گلشنش تحملِ خاری نمی‌کنی"
        ],
        [
          "در آستین جان تو صد نافه مدرج است",
          "وان را فدای طرهٔ یاری نمی‌کنی"
        ],
        [
          "ساغر لطیف و دلکش و می افکنی به خاک",
          "واندیشه از بلای خماری نمی‌کنی"
        ],
        [
          "حافظ برو که بندگی پادشاه وقت",
          "گر جمله می‌کنند تو باری نمی‌کنی"
        ]
      ]
    },
    {
      "id": "section483",
      "title": "غزل شمارهٔ ۴۸۳",
      "couplets": [
        [
          "سحرگه ره ‎روی در سرزمینی",
          "همی گفت این معما با قرینی"
        ],
        [
          "که ای صوفی شراب آن گه شود صاف",
          "که در شیشه برآرد اربعینی"
        ],
        [
          "خدا زان خرقه بیزار است صد بار",
          "که صد بت باشدش در آستینی"
        ],
        [
          "مروت گر چه نامی بی‌نشان است",
          "نیازی عرضه کن بر نازنینی"
        ],
        [
          "ثوابت باشد ای دارای خرمن",
          "اگر رحمی کنی بر خوشه‌چینی"
        ],
        [
          "نمی‌بینم نشاط عیش در کس",
          "نه درمان دلی نه درد دینی"
        ],
        [
          "درون‌ها تیره شد باشد که از غیب",
          "چراغی برکند خلوت‌نشینی"
        ],
        [
          "گر انگشت سلیمانی نباشد",
          "چه خاصیت دهد نقش نگینی؟"
        ],
        [
          "اگر چه رسم خوبان تندخویی‌ست",
          "چه باشد گر بسازد با غمینی؟"
        ],
        [
          "ره میخانه بنما تا بپرسم",
          "مَآل خویش را از پیش‌بینی"
        ],
        [
          "نه حافظ را حضور درس خلوت",
          "نه دانشمند را علم‌ الیقینی"
        ]
      ]
    },
    {
      "id": "section484",
      "title": "غزل شمارهٔ ۴۸۴",
      "couplets": [
        [
          "تو مگر بر لب آبی به هوس بنشینی",
          "ور نه هر فتنه که بینی همه از خود بینی"
        ],
        [
          "به خدایی که تویی بندهٔ بگزیدهٔ او",
          "که بر این چاکر دیرینه کسی نگزینی"
        ],
        [
          "گر امانت به سلامت ببرم باکی نیست",
          "بی‌دلی سهل بود گر نَبُوَد بی‌دینی"
        ],
        [
          "ادب و شرم تو را خسرو مه‌رویان کرد",
          "آفرین بر تو که شایستهٔ صد چندینی"
        ],
        [
          "عجب از لطف تو ای گل که نشستی با خار",
          "ظاهراً مصلحت وقت در آن می‌بینی"
        ],
        [
          "صبر بر جور رقیبت چه کنم گر نکنم؟",
          "عاشقان را نبود چاره به جز مسکینی"
        ],
        [
          "باد صبحی به هوایت ز گلستان برخاست",
          "که تو خوش‌تر ز گل و تازه‌تر از نسرینی"
        ],
        [
          "شیشه‌بازیِ سِرشکم نگری از چپ و راست",
          "گر بر این منظر بینش نفسی بنشینی"
        ],
        [
          "سخنی بی‌غرض از بندهٔ مخلص بشنو",
          "ای که منظور بزرگان حقیقت بینی"
        ],
        [
          "نازنینی چو تو پاکیزه‌دل و پاک‌نهاد",
          "بهتر آن است که با مردمِ بد ننشینی"
        ],
        [
          "سیل این اشک روان صبر و دل حافظ برد",
          "بَلَغَ الطّاقَةَ یا مُقلَةَ عَینی بِیني"
        ],
        [
          "تو بدین نازکی و سرکشی ای شمع چگل",
          "لایق بندگی خواجه جلال‌الدینی"
        ]
      ]
    },
    {
      "id": "section485",
      "title": "غزل شمارهٔ ۴۸۵",
      "couplets": [
        [
          "ساقیا سایهٔ ابر است و بهار و لب جوی",
          "من نگویم چه کن ار اهل دلی خود تو بگوی"
        ],
        [
          "بوی یک‌رنگی از این نقش نمی‌آید خیز",
          "دلق آلودهٔ صوفی به می ناب بشوی"
        ],
        [
          "سفله‌طبع است جهان، بر کَرَمَش تکیه مکن",
          "ای جهان‌دیده! ثباتِ قدم از سفله مجوی"
        ],
        [
          "دو نصیحت کنمت بشنو و صد گنج ببر",
          "«از در عیش درآ و به ره عیب مپوی»"
        ],
        [
          "شکر آن را که دگربار رسیدی به بهار",
          "بیخ نیکی بنشان و ره تحقیق بجوی"
        ],
        [
          "روی جانان طلبی، آینه را قابل ساز",
          "ور نه هرگز گل و نسرین ندمد ز آهن و روی"
        ],
        [
          "گوش بگشای که بلبل به فغان می‌گوید",
          "خواجه تقصیر مفرما گل توفیق ببوی"
        ],
        [
          "گفتی از حافظِ ما بوی ریا می‌آید",
          "آفرین بر نفست باد که خوش بردی بوی"
        ]
      ]
    },
    {
      "id": "section486",
      "title": "غزل شمارهٔ ۴۸۶",
      "couplets": [
        [
          "بلبل، ز شاخِ سرو، به گلبانگِ پهلوی",
          "می‌خوانْد دوش، درسِ مقاماتِ معنوی"
        ],
        [
          "یعنی بیا، که آتشِ موسی، نمودْ گُل",
          "تا از درخت، نکتهٔ توحید بشنوی"
        ],
        [
          "مرغان باغ، قافیه‌سنجند و بذله‌گوی",
          "تا خواجه مِی خورَد، به غزل‌های پهلوی"
        ],
        [
          "جمشید، جز حکایتِ جام، از جهان نَبُرد",
          "زنهار! دل مَبَند، بر اسبابِ دنیوی"
        ],
        [
          "این قصّهٔ عجب شِنو از بختِ واژگون",
          "ما را بِکُشت یار، به انفاسِ عیسَوی"
        ],
        [
          "خوش، وقتِ بوریا و گدایی و خوابِ امن",
          "کاین عیش، نیست درخورِ اُورَنگِ خسروی"
        ],
        [
          "چَشمت، به غَمزه، خانهٔ مردم، خراب کرد",
          "مَخموریـَت مَباد، که خوش مَست می‌رَوی"
        ],
        [
          "دهقان سال‌خورده، چه خوش گفت با پسر",
          "کای نورِ چشمِ من! به جز از کِشته، نَدرَوی"
        ],
        [
          "ساقی، مگر وظیفهٔ حافظ، زیاده داد",
          "کآشفته گَشت، طُرّهٔ دَستارِ مولوی"
        ]
      ]
    },
    {
      "id": "section487",
      "title": "غزل شمارهٔ ۴۸۷",
      "couplets": [
        [
          "ای بی‌خبر بکوش که صاحب‌خبر شوی",
          "تا راهرو نباشی کی راهبر شوی؟"
        ],
        [
          "در مکتب حقایق پیش ادیب عشق",
          "هان ای پسر بکوش که روزی پدر شوی"
        ],
        [
          "دست از مسِ وجود چو مردان ره بشوی",
          "تا کیمیای عشق بیابی و زر شوی"
        ],
        [
          "خواب و خورت ز مرتبهٔ خویش دور کرد",
          "آن گه رسی به خویش که بی خواب و خور شوی"
        ],
        [
          "گر نور عشق حق به دل و جانت اوفتد",
          "بالله کز آفتاب فلک خوب‌تر شوی"
        ],
        [
          "یک دم غریق بحر خدا شو گمان مبر",
          "کز آب هفت بحر به یک موی تر شوی"
        ],
        [
          "از پای تا سرت همه نور خدا شود",
          "در راه ذوالجلال چو بی پا و سر شوی"
        ],
        [
          "وجه خدا اگر شودت منظر نظر",
          "زین پس شکی نماند که صاحب‌نظر شوی"
        ],
        [
          "بنیاد هستی تو چو زیر و زبر شود",
          "در دل مدار هیچ که زیر و زبر شوی"
        ],
        [
          "گر در سرت هوای وصال است حافظا",
          "باید که خاک درگه اهل هنر شوی"
        ]
      ]
    },
    {
      "id": "section488",
      "title": "غزل شمارهٔ ۴۸۸",
      "couplets": [
        [
          "سَحرم هاتف میخانه به دولت‌خواهی",
          "گفت باز آی که دیرینهٔ این درگاهی"
        ],
        [
          "همچو جَم جرعهٔ ما کَش که ز سِرّ دو جهان",
          "پرتو جام جهان‌بین دهدَت آگاهی"
        ],
        [
          "بر در میکده رندان قلندر باشند",
          "که سِتانند و دهند افسر شاهنشاهی"
        ],
        [
          "خشت، زیر سر و بر تارَک هفت‌اختر پای",
          "دست قدرت نگر و منصب صاحب‌جاهی"
        ],
        [
          "سَر ما و در میخانه که طرف بامش",
          "به فلک بَر شد و دیوار بدین کوتاهی"
        ],
        [
          "قطع این مرحله بی‌همرهی خضر مکن",
          "ظلمات است بترس از خطر گمراهی"
        ],
        [
          "اگرت سلطنت فقر ببخشند ای دل",
          "کمترین ملک تو از ماه بود تا ماهی"
        ],
        [
          "تو دم فقر ندانی زدن از دست مده",
          "مسند خواجگی و مجلس تورانشاهی"
        ],
        [
          "حافظِ خام‌طمع! شرمی از این قصّه بدار",
          "عملت چیست که فردوس بَرین می‌خواهی‌؟"
        ]
      ]
    },
    {
      "id": "section489",
      "title": "غزل شمارهٔ ۴۸۹",
      "couplets": [
        [
          "ای در رخ تو پیدا انوار پادشاهی",
          "در فکرت تو پنهان صد حکمت الهی"
        ],
        [
          "کلک تو بارک الله بر ملک و دین گشاده",
          "صد چشمه آب حیوان از قطرهٔ سیاهی"
        ],
        [
          "بر اهرمن نتابد انوار اسم اعظم",
          "ملک آن توست و خاتم فرمای هر چه خواهی"
        ],
        [
          "در حکمت سلیمان هر کس که شک نماید",
          "بر عقل و دانش او خندند مرغ و ماهی"
        ],
        [
          "باز ار چه گاه گاهی بر سر نهد کلاهی",
          "مرغان قاف دانند آیین پادشاهی"
        ],
        [
          "تیغی که آسمانش از فیض خود دهد آب",
          "تنها جهان بگیرد بی منّت سپاهی"
        ],
        [
          "کلک تو خوش نویسد در شأن یار و اغیار",
          "تعویذ جان‌فزایی افسون عمرکاهی"
        ],
        [
          "ای عنصر تو مخلوق از کیمیای عزّت",
          "و ای دولت تو ایمن از وَصمت تباهی"
        ],
        [
          "ساقی بیار آبی از چشمهٔ خرابات",
          "تا خرقه‌ها بشوییم از عُجب خانقاهی"
        ],
        [
          "عمری‌ست پادشاها کز می تهی‌ست جامم",
          "اینک زِ بنده دعوی، وَز محتسب گواهی"
        ],
        [
          "گَر پرتوی زِ تیغت، بر کان و معدن افتد",
          "یاقوت سرخ‌رو را بخشند رنگ کاهی"
        ],
        [
          "دانم دلت ببخشد بر عجز شب‌نشینان",
          "گر حال بنده پرسی از باد صبحگاهی"
        ],
        [
          "جایی که برق عصیان بر آدم صفی زد",
          "ما را چگونه زیبد دعویِ بی‌گناهی؟"
        ],
        [
          "حافظ چو پادشاهت گهگاه می‌برد نام",
          "رنجش ز بخت منما بازآ به عذرخواهی"
        ]
      ]
    },
    {
      "id": "section490",
      "title": "غزل شمارهٔ ۴۹۰",
      "couplets": [
        [
          "در همه دِیر مغان نیست چو من شیدایی",
          "خرقه جایی گرو باده و دفتر جایی"
        ],
        [
          "دل که آیینهٔ شاهی‌ست غباری دارد",
          "از خدا می‌طلبم صحبت روشن‌رایی"
        ],
        [
          "کرده‌ام توبه به دست صنم باده‌فروش",
          "که دگر مِی نخورم بی رخ بزم‌آرایی"
        ],
        [
          "نرگس ار لاف زد از شیوهٔ چشم تو مرنج",
          "نروند اهل نظر از پی نابینایی"
        ],
        [
          "شرح این قصه مگر شمع برآرد به زبان",
          "ور نه پروانه ندارد به سخن پروایی"
        ],
        [
          "جوی‌ها بسته‌ام از دیده به دامان که مگر",
          "در کنارم بنشانند سهی‌بالایی"
        ],
        [
          "کشتی باده بیاور که مرا بی رخ دوست",
          "گشت هر گوشهٔ چشم از غم دل دریایی"
        ],
        [
          "سخن غیر مگو با من معشوقه‌پرست",
          "کز وی و جام مِی‌ام نیست به کس پروایی"
        ],
        [
          "این حدیثم چه خوش آمد که سحرگه می‌گفت",
          "بر در میکده‌ای با دف و نی ترسایی"
        ],
        [
          "«گر مسلمانی از این است که حافظ دارد",
          "آه اگر از پی امروز بود فردایی»"
        ]
      ]
    },
    {
      "id": "section491",
      "title": "غزل شمارهٔ ۴۹۱",
      "couplets": [
        [
          "به چشم کرده‌ام ابروی ماه سیمایی",
          "خیال سبزخطی نقش بسته‌ام جایی"
        ],
        [
          "امید هست که منشور عشق‌بازی من",
          "از آن کمانچهٔ ابرو رسد به طغرایی"
        ],
        [
          "سرم ز دست بشد چشم از انتظار بسوخت",
          "در آرزوی سر و چشم مجلس‌آرایی"
        ],
        [
          "مکدر است دل آتش به خرقه خواهم زد",
          "بیا ببین که که را می‌کند تماشایی!"
        ],
        [
          "به روز واقعه تابوت ما ز سرو کنید",
          "که می‌رویم به داغ بلندبالایی"
        ],
        [
          "زمام دل به کسی داده‌ام منِ درویش",
          "که نیستش به کس از تاج و تخت پروایی"
        ],
        [
          "در آن مقام که خوبان ز غمزه تیغ زنند",
          "عجب مدار سری اوفتاده در پایی"
        ],
        [
          "مرا که از رخ او ماه در شبستان است",
          "کجا بود به فروغ ستاره‌پروایی؟"
        ],
        [
          "فراق و وصل چه باشد؟ رضای دوست طلب",
          "که حیف باشد از او غیر او تمنایی"
        ],
        [
          "دُرَر ز شوق برآرند ماهیان به نثار",
          "اگر سفینهٔ حافظ رسد به دریایی"
        ]
      ]
    },
    {
      "id": "section492",
      "title": "غزل شمارهٔ ۴۹۲",
      "couplets": [
        [
          "سلامی چو بوی خوش آشنایی",
          "بدان مردم دیدهٔ روشنایی"
        ],
        [
          "درودی چو نور دل پارسایان",
          "بدان شمع خلوتگه پارسایی"
        ],
        [
          "نمی‌بینم از همدمان هیچ بر جای",
          "دلم خون شد از غصه، ساقی کجایی؟"
        ],
        [
          "ز کوی مغان رخ مگردان که آن جا",
          "فروشند مفتاح مشکل‌گشایی"
        ],
        [
          "عروس جهان گر چه در حد حسن است",
          "ز حد می‌برد شیوهٔ بی‌وفایی"
        ],
        [
          "دل خستهٔ من گرش همتی هست",
          "نخواهد ز سنگین‌دلان مومیایی"
        ],
        [
          "می صوفی‌افکن کجا می‌فروشند؟",
          "که در تابم از دست زهد ریایی"
        ],
        [
          "رفیقان چنان عهد صحبت شکستند",
          "که گویی نبوده‌ست خود آشنایی"
        ],
        [
          "مرا گر تو بگذاری ای نفس طامع",
          "بسی پادشایی کنم در گدایی"
        ],
        [
          "بیاموزمت کیمیای سعادت",
          "ز هم‌صحبت بد جدایی جدایی"
        ],
        [
          "مکن حافظ از جور دوران شکایت",
          "چه دانی تو ای بنده، کارِ خدایی؟"
        ]
      ]
    },
    {
      "id": "section493",
      "title": "غزل شمارهٔ ۴۹۳",
      "couplets": [
        [
          "ای پادشه خوبان داد از غم تنهایی",
          "دل بی‌ تو به جان آمد وقت است که بازآیی"
        ],
        [
          "دائم گل این بُستان شاداب نمی‌ماند",
          "دریاب ضعیفان را در وقتِ توانایی"
        ],
        [
          "دیشب گِلهٔ زلفش با باد همی کردم",
          "گفتا «غلطی بگذر زین فکرتِ سودایی»"
        ],
        [
          "صد بادِ صبا این جا با سلسله می‌رقصند",
          "این است حریف ای دل تا باد نپیمایی"
        ],
        [
          "مشتاقی و مَهجوری دور از تو چنانم کرد",
          "کز دست بخواهد شد پایابِ شکیبایی"
        ],
        [
          "یا رب به‌ که شاید گفت این نکته که در عالم",
          "رخساره به کس ننمود آن شاهدِ هرجایی"
        ],
        [
          "ساقی! چمن گل را بی‌ رویِ تو رنگی نیست",
          "شمشاد خرامان کن تا باغ بیارایی"
        ],
        [
          "ای دردِ توام درمان در بستر ناکامی",
          "وِی یادِ توام مونس در گوشهٔ تنهایی"
        ],
        [
          "در دایرهٔ قسمت ما نقطهٔ تسلیمیم",
          "لطف آن چه تو اندیشی حکم آن چه تو فرمایی"
        ],
        [
          "فکرِ خود و رایِ خود در عالم رندی نیست",
          "کُفر است در این مذهب خودبینی و خودرایی"
        ],
        [
          "زین دایرهٔ مینا خونین جگرم، مِی ده",
          "تا حل کنم این مشکل در ساغرِ مینایی"
        ],
        [
          "حافظ! شبِ هجران، شد، بوی خوشِ وصل آمد",
          "شادیت مبارک باد ای عاشقِ شیدایی"
        ]
      ]
    },
    {
      "id": "section494",
      "title": "غزل شمارهٔ ۴۹۴",
      "couplets": [
        [
          "ای دل گر از آن چاهِ زَنَخدان به درآیی",
          "هر جا که روی زود پشیمان به درآیی"
        ],
        [
          "هُش دار که گر وسوسهٔ عقل کنی گوش",
          "آدم‌صفت از روضهٔ رضوان به درآیی"
        ],
        [
          "شاید که به آبی فلکت دست نگیرد",
          "گر تشنه‌لب از چشمهٔ حیوان به درآیی"
        ],
        [
          "جان می‌دهم از حسرتِ دیدارِ تو چون صبح",
          "باشد که چو خورشید درخشان به درآیی"
        ],
        [
          "چندان چو صبا بر تو گمارم دم همّت",
          "کز غنچه چو گل خرّم و خندان به درآیی"
        ],
        [
          "در تیره شبِ هجرِ تو جانم به لب آمد",
          "وقت است که همچون مَهِ تابان به درآیی"
        ],
        [
          "بر رهگذرت بسته‌ام از دیده دو صد جوی",
          "تا بو که تو چون سرو خرامان به درآیی"
        ],
        [
          "حافظ مکن اندیشه که آن یوسفِ مَه‌رو",
          "بازآید و از کلبهٔ احزان به درآیی"
        ]
      ]
    },
    {
      "id": "section495",
      "title": "غزل شمارهٔ ۴۹۵",
      "couplets": [
        [
          "مِی خواه و گُل‌اَفشان کن، از دَهر چه می‌جویی؟",
          "این گفت سَحرگَه گُل، بلبل! تو چه می‌گویی؟"
        ],
        [
          "مَسْنَد به گُلستان بَر، تا شاهد و ساقی را",
          "لَب گیری و رُخ بوسی، مِی نوشی و گُل بویی"
        ],
        [
          "شمشاد، خُرامان کُن وآهنگِ گُلِسْتان کُن",
          "تا سَرو بیآموزد از قَدِّ تو، دل‌جویی"
        ],
        [
          "تا غنچهٔ خندانت، دولت به که خواهد داد",
          "ای شاخِ گُلِ رعنا، از بهرِ که می‌رویی؟"
        ],
        [
          "امروز که بازارت، پرجوش خریدار است",
          "دریاب و بِنِه گنجی از مایهٔ نیکویی"
        ],
        [
          "چون شمعِ نکورویی، در رهگذرِ باد است",
          "طرْفِ هنری بَربَند از شمعِ نکورویی"
        ],
        [
          "آن طُرِّه که هر جَعْدَش، صد نافهٔ چین اَرْزَد",
          "خوش بودی اگر بودی بوییش ز خوش‌خویی"
        ],
        [
          "هر مُرغ به دستانی در گلشنِ شاه آمد",
          "بلبل به نواسازی، حافظ به غزل‌گویی"
        ]
      ]
    }
  ]
}